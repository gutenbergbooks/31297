<!DOCTYPE html PUBLIC "-//W3C//DTD XHTML 1.1//EN"
    "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="nl">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of Van strak gespannen snaren, by Roelof Jan Willem Rudolph.
    </title>
    <style type="text/css">

    body {margin-left: 8%; margin-right: 8%;}

    h1 {text-align: center; clear: both; margin-top: 0.5em; margin-bottom: 0.5em; font-size: 220%;}
    h2 {text-align: center; clear: both; margin-top: 4em; font-size: 100%;}
    h3 {text-align: center; clear: both; margin-top: 3em; margin-bottom: 3em; font-size: 100%;}

    h2.kopvoorwoord {text-align: left; font-size: 150%; font-style: italic; text-indent: 2em;}
    h2.inhoud       {text-align: left;}
    h2.ch           {font-size: 120%;}

    p             {margin-top: .4em; margin-bottom: .4em; text-align: justify; text-indent: 1em;}
    p.noi         {text-indent: 0em;}
    p.levensduur  {text-align: center; text-indent: 0em; font-size: 85%;}
    p.dwz         {text-indent: 0em; margin-left: 5%;}

    div.titel     {margin-top: 3em; margin-bottom: 3em; text-align: center;}
    div.inhoud    {margin-top: 3em; margin-bottom: 3em; text-align: center; white-space: pre;}
    div.druk      {margin-top: 5em; margin-bottom: 5em; margin-left: auto; margin-right: auto;
                   width: 8em; text-align: center; padding-left: 1.5em; padding-right: 1.5em;
                   border-top: 1px solid black; border-bottom: 1px solid black;}
    div.voorwoord {margin-top: 8em; margin-bottom: 1em; font-style: italic;}
    div.leven     {margin-top: 8em; margin-bottom: 1em;}
    div.brieven   {margin-top: 8em; margin-bottom: 8em;}

    div.auteur   {text-align: right; padding-right: 3em; margin-top: 0.7em; margin-bottom: 0.7em;}
    div.auteur1  {text-align: left; text-indent: 1em; margin-top: 0.7em; margin-bottom: 0.7em;}
    div.naam     {text-align: right; text-indent: 0; margin-top: 0.7em; margin-bottom: 0.7em;}
    div.datum    {text-align: right; text-indent: 0; margin-top: 0.7em; margin-bottom: 0.7em;}
    div.groet    {text-align: left; text-indent: 0; font-style: italic; margin-top: 0.7em; margin-bottom: 0.7em;}
    div.tbpoem   {margin: 0em 0em 0em 0em; text-indent: 4em; vertical-align: -0.5em;}
    span.tbhoog  {vertical-align: 0.5em;}

    hr        {width: 33%; clear: both;
               margin-top: 1.5em; margin-bottom: 1.5em; margin-left: auto; margin-right: auto;}
    hr.tb     {border-style: none;}
    hr.tbdash {width: 100%; border: 1px dashed black;}
    hr.brief  {width: 100%; border: 2px dotted black;}
    hr.ch     {width: 10%;}
    hr.fnsep  {width: 15%; text-align: left;
               margin-top: 1em; margin-bottom: 0.5em; margin-left: 0; margin-right: 0;}

    .pagenum  {/* uncomment the next line for invisible page numbers */
               /* visibility: hidden;  */
               position: absolute; left: 93%; text-indent: 0em; text-align: right;
               font-size: small; font-weight: normal; font-variant: normal; font-style: normal;
               letter-spacing: normal; color: #888888;}
    span[title].pagenum:after {content: "[" attr(title) "] ";}

    /* TABLES */
    table     {margin-left: auto; margin-right: auto;
               padding: 0; border: 0; border-collapse: collapse;}

    /* ALIGN */
    .center   {text-align: center;}
    .i1       {text-indent: 1em; text-align: left;}
    .i2       {text-indent: 2em;}

    .mixcap   {font-variant: small-caps;}
    .smcap    {font-size: 80%;}
    .g        {letter-spacing: 0.2em; margin-right: -0.2em; font-weight: normal; font-style: normal;}
    ins.corr  {border-bottom: 1px dotted red; text-decoration: none;}

    /* IMAGES */
    .figcenter {text-align: center; margin: auto;}
    .figtp     {text-align: center; margin-left: auto; margin-right: auto; margin-top: 2em; margin-bottom: 2em;}

    /* FOOTNOTES */
    .footnote        {margin-left: 5%; margin-right: 5%; font-size: 0.9em;}
    .footnote p      {text-indent: 2.5em;}
    .footnote .label {position: absolute; right: 86%; text-align: right; text-decoration: none;}
    .fnanchor        {padding-left: 0.1em; text-decoration: none;}

    /* POETRY */
    .poem         {margin-left: 10%; margin-right: 10%; text-align: left;}
    .poem br      {display: none;}
    .poem .stanza {margin: 1em 0em 1em 0em;}

    .poem span.i0 {display: block; margin-left: 0em; padding-left: 3em; text-indent: -3em;}
    .poem span.i1 {display: block; margin-left: 1em; padding-left: 3em; text-indent: -3em;}
    .poem span.i2 {display: block; margin-left: 2em; padding-left: 3em; text-indent: -3em;}

    .size85   {font-size: 85%;}
    .size175  {font-size: 175%;}

    /* Transcriber Note */
    .TNbox       {margin: 10% 10% 5% 10%; border: 1px solid; padding: 1em;
                  background-color: #dddddd; font-family: sans-serif; font-size: 90%;}
    .TNbox h1    {font-variant: small-caps; font-size: 130%; letter-spacing: 0;}
    .TNbox p     {text-indent: 0em; margin-top: 0.7em; margin-bottom: 0.7em;}
    .TNbox table {width: 100%; font-size: 90%;}
    .TNbox th    {text-align: left;}
    .TNbox td    {text-align: left; vertical-align: top;}
    td.td2       {width: 20%;}
    td.td4       {width: 40%;}

   </style>
  </head>

<body>

<div class="TNbox">
 <h1>Opmerkingen van de bewerker</h1>

 <p>De tekst in dit bestand wordt weergegeven in de originele, verouderde spelling.
 Er is geen poging gedaan de tekst te moderniseren.</p>

 <p>Overduidelijke druk- en spelfouten in het origineel zijn gecorrigeerd; deze zijn voorzien van een
 <ins class="corr" title="Bron: dnnne roed stipppellijn">dunne rode stippellijn</ins>,
 waarbij de Brontekst via een zwevende pop-up beschikbaar is.</p>

 <p>Afgebroken woorden aan het einde van de regel zijn stilzwijgend hersteld.</p>

 <p>De voetnoot is naar het eind van de brief verplaatst.</p>

 <p>Op pagina's waar meer dan één brief voorkomt zijn deze in het origineel gescheiden
 door een dikke stippellijn. In dit e-boek is zonder verdere vermelding net zo'n lijn
 ingevoegd op plaatsen waar een nieuwe brief op een nieuwe pagina begint.</p>

 <p>Een overzicht van de aangebrachte correcties is te vinden aan
 <a href="#correctie">het eind van dit bestand</a>.</p>

</div>

<div class="figcenter" style="width: 491px;">
<img src="images/cover.jpg" width="491" height="720" alt="voorkant boek" title="" />
</div>

<p><span class="pagenum" title="1"></span><a id="p_1"></a></p>

<h3>VAN STRAK GESPANNEN SNAREN</h3>

<p><span class="pagenum" title="2"></span><a id="p_2"></a><br />
<span class="pagenum" title="i"></span><a id="p_i"></a><br />
<span class="pagenum" title="ii"></span><a id="p_ii"></a></p>

<div class="figcenter" style="width: 455px;">
<img src="images/frontispiece.jpg" width="455" height="720" alt="Ds. R. J. W. Rudolph" title="" />
</div>

<p><span class="pagenum" title="3"></span><a id="p_3"></a></p>

<div class="titel">

<p class="center noi size175">Ds. R. J. W. RUDOLPH</p>

<div class="figtp" style="width: 26px;">
<img src="images/tp_ruit.png" width="26" height="13" alt="" title="" />
</div>

<h1>VAN STRAK GESPANNEN SNAREN</h1>

<div class="figtp" style="width: 26px;">
<img src="images/tp_ruit.png" width="26" height="13" alt="" title="" />
</div>

<div class="inhoud">MET EEN <a href="#voorwoord">VOORWOORD</a> VAN
Dr. A. KUYPER EN EEN <a href="#levensbericht">KORT
LEVENSBERICHT</a> VAN DEN
SCHRIJVER DOOR Ds. G. VERRIJ</div>

<div class="druk">DERDE DRUK</div>

<div class="size85">UITGEGEVEN <span class="smcap">IN</span> 1916 <span class="smcap">BIJ</span> J. H. DONNER<br />
TE ROTTERDAM.</div>

</div>

<p><span class="pagenum" title="4"></span><a id="p_4"></a><br />
<span class="pagenum" title="5"></span><a id="p_5"></a></p>

<div class="voorwoord" id="voorwoord">

<h2 class="kopvoorwoord"><i>L. S.</i></h2>

<p><i>De uitgave van de brieven van mijn overleden vriend Rudolph kan ten
zegen zijn<ins class="corr" id="corr1" title="Niet in Bron.">.</ins> Rudolph toch behoorde tot die mannen, van wie men in de
jaren van hun drukke leven betrekkelijk weinig, maar daarentegen in de
dagen van hun krankheid bijzonder veel hoorde. Rudolph's groote
beteekenis voor den lande ligt in zijn sterven. Niet alsof zijn leven
onnut ware voorbijgegaan. Integendeel. Hij was altoos een klare
belijder, een ijverig werker, een man, die de kunst verstond om door
eigen bezieling anderen te bezielen; maar in het centrum van onze
nationale worsteling zagen wij hem hoogst zelden optreden. Reeds als
student speurde men de stille kracht die in hem huisde, maar beide
tegelijk, theoloog en jurist willende zijn, bereikte hij noch in het
eene noch in het andere die rijpheid van studie, die voor een
vooraantreden in den strijd van het leven eisch is. Zijn vurig
verlangen om op politiek terrein zijn kracht te kunnen ontplooien, is
dan ook niet in vervulling gegaan. Hij bleef predikant te Leiden. Toch
begon in de laatste twee jaren een nieuw ideaal zich voor hem te
ontsluieren, hij koos een andere existentie, en vurig begeerde hij
juist in die nieuwe betrekking tot de volle ontplooiïng van zijn
<span class="pagenum" title="6"></span><a id="p_6"></a>talent te kunnen geraken. O, hij was voor dien keer in zijn leven zoo
innig dankbaar. Het was hem of hij een nieuwe toekomst tegenging, en
alsof hij nu eerst met al hem verleende gaven zijn Heer en Koning zou
kunnen dienen. En toch juist op dat oogenblik beschikte de Heere op
geheel ongedachte wijze over hem, om hem te maken tot een heel ander
instrument voor Zijn glorie. De Heere kwam Rudolph tegen op zijn nieuw
ingeslagen weg en maakte hem krank. Krank, niet door een gewone
krankheid maar door den.... kanker. Ieder voelt, hoe bang dit Rudolph
aangreep. Nu juist was hij, waar hij nooit meer gedacht had te zullen
komen. Een nieuw zooveel rijker leven ontsloot zich voor hem. Maar
immers, dan kon die krankheid niet ten doode zijn! En zoo scheen het
dan ook te zullen loopen. Heidelberg liet heel Europa door verluiden,
dat het 't tegengif tegen den kanker gevonden had. Rudolph was
verrukt, toen hij het hoorde. Hij ging er heen. Er kwam beterschap<ins class="corr" id="corr2" title="Niet in Bron.">.</ins>
Men gaf hem goede hope. Dankbaar kwam hij terug, denkende nu zijn
rijksten arbeid te kannen aanvangen. Doch weer zette het kwaad op.
Weer toog hij naar Heidelberg. En nog bleef hij vol hope, dat hem
redding beschoren zou zijn, tot het ten derdenmale tegensloeg, en nu
erger kwam opzetten, en zelfs het gebruik van keel en tong hem werd
<span class="pagenum" title="7"></span><a id="p_7"></a>ontnomen. En toen naderde het einde. Zelf mocht ik hem nog even
terugzien en mijn laatste bezoek brengen. Kort daarop was mijn vriend
Rudolph niet meer.</i></p>

<p><i>Maar, en dit is nu hier het wondere, als vrucht van dien bitteren
kanker heeft zich toen juist in die laatste weken in Rudolph een
geloofskracht en een geloofsmoed ontwikkeld, waarop een ieder die
ervan hoorde met deelnemende bewondering neerzag.</i></p>

<p><i>Als een held stond hij tot den einde toe in die doodelijke worsteling,
en zijn geloof bezweek niet, het overwon.</i></p>

<p><i>Hiervan heeft heel het land toen gehoord<ins class="corr" id="corr3" title="Niet in Bron.">.</ins> Ten slotte was Rudolph een
lijder, met wien we allen, dag na dag meeleefden, en in het gebed
meêworstelden.</i></p>

<p><i>Het was de onverzettelijkheid van zijn geloof, die hem toen die
brieven aan zijn oude gemeente in de pen gaf.</i></p>

<p><i>Die brieven hebben toen al wie ze las verkwikt.</i></p>

<p><i>Moge het zoo ook na zijn sterven zijn.</i></p>

<p><i>Zij zijn een klaar getuigenis, waarvoor wij God danken, van wat het
geloof ook nu nog in de bangste ure vermag.</i></p>

<div class="naam" style="padding-right: 1em;"><i>KUYPER.</i></div>

<p><i>'s-Gravenhage, 8 Juni 1914.</i></p>

</div>

<p><span class="pagenum" title="8"></span><a id="p_8"></a><br />
<span class="pagenum" title="9"></span><a id="p_9"></a></p>

<div class="leven" id="levensbericht">

<h2>Ds. ROELOF JAN WILLEM RUDOLPH.</h2>

<p class="levensduur">20 SEPTEMBER 1862&ndash;10 MEI 1914.</p>

<hr class="ch" />

<p>&bdquo;Van strak gespannen snaren!&rdquo; Zóó zou naar den wensch van mijnen
hooggeschatten, lieven, vaderlijken vriend, bij afzonderlijke uitgave,
de titel luiden van zijne brieven, toegezonden aan de &bdquo;Geref. Kerkbode
van Leiden en omstreken&rdquo; en bestemd voor de gemeente, die hij zooveel
jaren had gediend en waaraan hij zoo nauw was verbonden.</p>

<p>Naar den vorm literarisch schoon, naar den inhoud veelzeggend!</p>

<p>Deze titel doet ons denken aan een muziekinstrument, welks snaren
worden gewonden tot de hoogste spankracht voor de zuiverheid van den
klank en de fijnheid van toon. <i>Hij</i> koos den titel en drukte ermee
uit, wat lijden hij heeft geleden en aan welk een beproeving hij was
onderworpen. En nu staat het aan <i>ons</i>, die, als ik, zoo menigwerf
getuigen waren van zijn lijden, dat onder Gods aanbiddelijk bestel
zooveel maanden achtereen werd uitgerekt; aan ons, die deze brieven
lazen of nog zullen lezen, te beoordeelen, wat soort van liederen op
dit veelsnarig instrument getokkeld werden. En&mdash;oordeel zelf&mdash;is het
te veel gezegd, als we beweren, dat het zijn zangen &bdquo;per aspera ad
astra&rdquo;, uit de diepte naar omhoog. &bdquo;Liederen <span class="pagenum" title="10"></span><a id="p_10"></a>van den Opgang&rdquo;, teeder
aandoenlijk, warm gemoedelijk; zangen waardoor ons de stille berusting
des geloofs, de onwankelbaarheid der hope en de innigheid der liefde
van den waren Christen tegen ruischen?</p>

<p>Ds. Rudolph was een gevoelsmensch, een man met een vrouwenhart. Het
moge ietwat vreemd klinken in de ooren van allen, die hem slechts in
zijn openbaar leven gekend hebben, hem, die in de gelederen van zijne
politieke tegenstanders vaak met den minder vleienden naam van &bdquo;De
Beul&rdquo; genoemd werd, hier te hooren karakteriseeren als een
gevoelsmensch, een man met een vrouwenhart. Doch wie hem meer van
naderbij kende en wist, hoe teeder achter het harnas van dezen
strijder het harte klopte, beaamt het volkomen en stemt het ons
gereedelijk toe. Ds. Rudolph kon geen leed van eenigszins ernstigen
aard zien, of hij werd tot weenens toe bewogen. En juist deze man met
het priesterlijke hart en het lichtbewogen gemoed, die,&mdash;had hij niet
in het ambt van Dienaar des Woords gestaan,&mdash;een geboren diaken zou
zijn geweest, heeft zelf zoo moeten lijden. Hoe vaak heeft hij in zijn
gezonde dagen tegenover zijn huisgenooten de vurige begeerte
uitgesproken, dat de Heere hem voor kanker mocht behoeden. En zie, wat
hij zoozeer vreesde, is hem niet gespaard! Met forsche hand heeft de
kanker hem aangegrepen, den fieren man, die een toonbeeld was van
bloeienden welstand, den breedgeschouderde met zijn fraai gewelfd
voorhoofd, zijn schitterende oogen, die vonken spatten, als hij was
midden in het toernooi met zijn tegenstanders, den trouwen echtgenoot,
der pleegkinderen liefdevollen vader, den man van 't initiatief, immer
van idealen vol. En deze alom terecht gevreesde ziekte heeft hem niet
meer losgelaten. Of zij dit wel ooit doet? Geen pogingen zijn
onbeproefd gelaten, om aan dezen machtigen vijand der menschheid zijn
kostbare prooi te ontrukken. <span class="pagenum" title="11"></span><a id="p_11"></a>Bezweken voor den sterken aandrang van
oprechte vrienden, die zich voor de noodige geldmiddelen borg stelden,
werd de reis naar Heidelberg ondernomen, naar het wereldberoemde
Instituut voor kankerlijders van Prof. <span xml:lang="de">Czerny</span>. Hoe vol hoop trok de
patiënt met zijn echtgenoote, die hem in al zijn lijden een ware hulpe
was, daarhenen, en hoe enthousiast keerde hij na een kuur van 4 weken
weder! Wonderen had hij zien gebeuren! Waarom zou dan ook met hem geen
wonder kunnen geschieden! De Heere is toch de God der wonderen!
Wonderlijk is ook de naam Zijns Heilands! En was hij niet tot nog
grootsche taak geroepen? Wachtten hem niet de Stichtingen voor
Verwaarloosden en Drankzuchtigen te Achteveld bij Barneveld met
kennelijk ongeduld? Hoorde hij niet als met duidelijk waarneembaren
klank de weemoedige stem der ontouderde kinderen: &bdquo;Vader Rudolph, kom,
kom spoedig. Wij hebben uwe leiding zoo noodig, waar ons de ouderlijke
ontbreekt&rdquo;? Is het wonder, dat Ds. Rudolph hoopte, ziende ook op de
Almacht Zijns Gods, tot op het laatste toe?</p>

<p>Voor de 4e maal kwam hij uit Heidelberg terug. De doctoren hadden hem
diets gemaakt, dat hij een katarrh in de keel had en de lucht daarvoor
in Holland beter dan in Heidelberg was. &bdquo;Ga zoo spoedig mogelijk terug
naar Uw <span xml:lang="de">Heimat</span> en als de katarrh over is, kom dan weder, zoo zullen we
de kuur voortzetten!&rdquo; Zóó werd gesproken. De werkelijkheid was evenwel
geheel anders. Men had alle hoop op herstel moeten opgeven. Trots alle
middelen van wetenschap en kunst, woekerde het proces met door niets
te stuiten kracht voort. Men vreesde voor verbloeding en dan....
weldra het einde.</p>

<p>Zóó was de naakte werkelijkheid. Wie zou het den lijder aanzeggen? Aan
ondergeteekende viel deze zware opdracht te vervullen. Hadden
deskundigen niet verklaard, <span class="pagenum" title="12"></span><a id="p_12"></a>dat er groot gevaar voor verstikking
bestond, zoo den patiënt deze vreeselijke tijding werd bekendgemaakt?
Biddend en bevend wordt de gang gemaakt naar het St.
Elisabethsgesticht te Amersfoort. &bdquo;Heere, voorkom, wat gevreesd wordt,
geef de woorden in de opening mijns monds en den armen lijder kracht
van Boven!&rdquo; Ik schel aan en treed binnen. Dáár lag hij, de
kankerlijder, die reeds sedert ettelijke maanden tot zwijgen gedoemd
was. Allerhartelijkst was de begroeting met dien vriendelijken
glimlach, krullend om de lippen en die zachte trekken op het gelaat,
waarop de stille smart reeds diep haar sporen afgedrukt had. De vraag
werd gedaan, of de hope op beterschap niet begon te verflauwen, daar
er van vooruitgang toch zoo weinig viel te bespeuren. &bdquo;Ik heb idee,
dat herstel nog zeer goed mogelijk is. Dit zegt de dokter. Dat mag ik
dus aannemen. Maar is 't, dat je 't anders weet, zeg 't dan. Ik ben
bereid om heen te gaan!&rdquo; Met woorden, dooraderd van diep medegevoel,
wordt nu niets verholen, maar alles gezegd! De zieke vouwt de handen.
Hij is in het gebed. Twee groote tranen worden aan de gesloten oogen
ontperst. 't Is een plechtige, ernstvolle stilte in dit zieken- en
bidvertrek. Onwillekeurig dacht ik aan het woord der Schrift: &bdquo;En
David sterkte zich in den Heere zijnen God!&rdquo; Na een wijle gaan de
oogen weer open, de handen laten zich los, de tranen worden
afgewischt, de pen wordt weer opgenomen en met vaste hand
neergeschreven: &bdquo;Die in de schuilplaats des Allerhoogsten is gezeten,
die zal vernachten in de schaduwe des Almachtigen!&rdquo; Hier was een
strijd gestreden, hier was een overwinning bevochten!</p>

<p>Daarna ging ik heen, verruimd van gemoed, in het bewustzijn een zwaar,
doch ook een goed werk te hebben verricht.</p>

<p>Menigwerf toefde ik in de krankenkamer en moest <span class="pagenum" title="13"></span><a id="p_13"></a>getuigen: &bdquo;Waarlijk,
in dit klaaghuls is het beter dan in het huis der maaltijden.&rdquo; 27
April kwam ik weder bij hem en vroeg, of hij nog even sterk stond in
zijn geloof en Satan niet trachtte te ontnemen, wat hij meende te
bezitten, waarop hij aanstonds neerschreef: &bdquo;Ik geniet zoeten vrede,
die alle verstand te boven gaat. Dit staat vast, dat iemand niet
vandaag een Petrus en morgen een Judas is. Dit staat vast, dat God
geen God van Ja en Neen is. Maar Jehova, de Ik zal zijn, Die ik zijn
zal.&rdquo;</p>

<p>Nimmer sprak hij eigener beweging van zijn lijden en hoe strakker de
snaren zijner smarten gespannen werden, des te meer melodieus en des
te liefelijker waren de zangen van aanbiddend geloof en roemende
genade voor familie of vrienden, door de schrijfstift aan het papier
toevertrouwd, of in de achtereenvolgende brieven aan zijn gemeente te
Leiden toegezonden.</p>

<p>Ieder, die eenigermate met 't openbare leven meeleeft, weet ook, hoe
Ds. Rudolph zich op politiek en sociaal terrein niet onverdienstelijk
heeft bewogen. Als 't er op aankwam, stond hij zijn man. De groote
stadsgehoorzaal te Leiden zou er van kunnen getuigen, hoe hij, als
verdediger der Christelijke beginselen, als kampvechter tegen het
materialistisch Socialisme, niet gering te schatten was. Hij liet zich
niet in een hoek zetten. Hoe kon hij dan in wetenschappelijke
welsprekendheid met heilige verontwaardiging toornen tegen
stofaanbidding en menschvergoding. Dan werd 't niet alleen gehoord,
maar gezien, dan werd 't gevoeld, dat hij leefde uit hoogere
beginselen, dan waarvan het hedendaagsche Socialisme uitgaat. En wat
hij in 't aangezicht van het Socialisme, vertegenwoordigd door zijn
uitnemendste voorstanders in ons land, beleden, bepleit en verdedigd
<ins class="corr" id="corr4" title="Bron: neeft">heeft</ins>, ziet, dat heeft hij met het vonnis van den dood in zijn
vleesch, op zijn krankbed, te midden van lijden en smart, in het
aangezicht <span class="pagenum" title="14"></span><a id="p_14"></a>ook van den dood, aller menschen vijand, op het
luisterrijkst bezegeld.</p>

<p>Toen hem alles ontviel, in het midden zijner jaren, in den bloei
zijner manlijke kracht; toen het beeld zijner aardsche idealen tot het
onzichtbare toe verflauwde, toen, toen hield hij alles over: <i>het</i>
ideaal, de rotsvaste hoop op een zalig hiernamaals, de zekere
wetenschap van een blijde toekomst.</p>

<p>En op mijn zeggen in de laatste week zijns levens: &bdquo;Wat zijn de wegen
des Heeren met U toch ondoorgrondelijk!&rdquo;, schreef hij met van groote
zwakte bevende hand neder: &bdquo;En niettemin keur ik ze goed, ziende op
het heerlijk einde!&rdquo;</p>

<p>Dat was Rudolph's geloof, rotsvast, steunend alleen op het volbrachte
werk van zijnen Heiland en Koning, Wien te belijden op alle terrein de
lust van zijn leven, het leven <i>van</i> zijn leven was.</p>

<p>Zeg, Marxist, was hier de mensch Rudolph niet meer dan stof?</p>

<p>Zoo ging hij heen, in de volle zekerheid des geloofs, in de hope op
een eeuwig zalig leven.</p>

<p>Als een Christen had hij geleefd, als een Christen gestreden, als een
Christen ook geleden, het daarvoor houdende, dat het lijden dezes
tegenwoordigen tijds niet is te waardeeren tegen de heerlijkheid, die
hem zou geopenbaard worden.</p>

<hr class="tb" />

<p>Ds. Roelof Jan Willem Rudolph werd den 20en September 1862 uit
eenvoudige burgerouders te Elst in de Betuwe geboren, bezocht daar de
Openbare Lagere School en ging vervolgens naar het Gymnasium te
Doetinchem, waar zijn uitstekende aanleg al spoedig de opmerkzaamheid
zijner leeraren trok. Hier deed hij met goed gevolg eindexamen, ging
toen naar Utrecht en liet zich daar aan <span class="pagenum" title="15"></span><a id="p_15"></a>de Universiteit als student
in de Theol. Faculteit inschrijven. Doch hij gevoelde er zich niet
thuis. Wat anders zocht hij en vond dit aan de Vrije Universiteit te
Amsterdam, die pas was opgericht. Daar studeerde hij in de Rechten en
in de Godgeleerdheid. In de eerste Faculteit behaalde hij den graad
van candidaat, zette zijn studiën voort voor het doctoraal, maar
kwam&mdash;en dat wel om financiëele redenen&mdash;niet tot het afleggen van het
examen. In 1887 werd hij candidaat in de Theologie. Beroepen naar
Heinenoord, diende hij daar niet zonder zegen de Gereformeerde Kerk,
toen nog de Doleerende, van October 1888 tot December 1890. Hier
verrees door zijn onvermoeid streven een Christelijke school, waarvan
hij den eersten steen legde. In de Ned. Herv. Kerk stond toen ds. A.
S. Talma, de latere Minister van Landbouw, Nijverheid en Handel in het
Ministerie-Heemskerk, met wien hij over de kerkelijke muren heen een
vriendschappelijken omgang onderhield. Reeds te Heinenoord kwam de
lust tot weldoen, waarin ds. Rudolph en zijn ega M. W. F. Frijlinck
zoo zeldzaam harmoniëerden, op lieflijke wijze tot uiting. Een
jeugdige tuberculoselijderes uit een arm arbeidersgezin werd weken
achtereen, tot op haren dood, in de gastvrije pastorie liefderijk en
geheel belangeloos verpleegd.</p>

<p>Toen op het einde van '90 Leidens Doleerende Kerk hem riep, meende hij
voor deze roeping niet te mogen bedanken, hoewel het hem verre van
gemakkelijk viel na zoo korten tijd zijn eerste standplaats te
verlaten. De snoeren waren gevallen in lieflijke plaatsen.</p>

<p>Op den eersten Zondag van Dec. 1890 vertoond hij zich met een
predikatie over Gen. 1: 1 aan zijn nieuwe gemeente, die hij ruim 21
jaren heeft mogen dienen. Leiden met zijn beroemde Universiteit, de
kweekplaats van onderscheidene wetenschappen; Leiden, de vermaarde
<span class="pagenum" title="16"></span><a id="p_16"></a>Sleutelstad, had al de liefde van zijn hart. Hoe sterk kwam dat
altijd uit, als de kalender 3 October aangaf en Rudolph den kansel
beklom om zijn hoorders te doen inleven in die wel oude, maar nooit
verouderde geschiedenis van de belegering en het ontzet van Leiden,
wat ieder geboren Leidenaar telken jare opnieuw met versche
belangstelling aanhoort. Dan was Rudolph Geus met de Geuzen, dan deed
hij in liefde ontvlammen voor Oranje, dan begon het oog te schitteren
en trilde de stem van vurige verontwaardiging over de Spaansche
tirannie en den duldeloozen gewetensdwang, dan jubelde hij met dank
aan den Heere voor de ongedachte verlossing. Dan was Rudolph
welsprekend.</p>

<p>Bekend, geliefd en geëerd was hij bovenal om zijn hulpvaardigheid. Wie
naar een betrekking stond; wie op de eene of andere wijze in
verlegenheid zat, vond aan de pastorie van Ds. R. altijd een geopende
deur, een belangstellend hart en een luisterend oor. Hij stond ieder
te woord en menigeen is door hem geholpen of voortgeholpen. Hij was
een vriend van armen en verdrukten. Menig treffend staaltje zou
daarvan kunnen worden bijgebracht. Op zekeren keer kwam hij ongezocht
in de schamele woning van een fabrieksarbeider met talrijk gezin op
eene van de achtergrachten in Leiden. Het noodige schoeisel ontbrak
daar geheel. Hij bedacht zich niet lang. Spoedig waren de schoenen
gehaald, voor elk der kinderen een paar. &bdquo;Maar Dominee&rdquo;, was de vraag
van de vrouw des huizes, &bdquo;weet Ge wel, dat ik Roomsch ben?&rdquo; &bdquo;Daar
vraag ik immers niet naar, ik zie dat Gij het noodig hebt&rdquo;, luidde het
antwoord van den vriendelijken weldoener.</p>

<p>Was de kinderzegen hem door den Heere onthouden, zonder kinderen
scheen zijn levenspad te eenzaam en koud. In Leiden nam hij, met volle
bewilliging zijner <span class="pagenum" title="17"></span><a id="p_17"></a>echtgenoote, die hierin volkomen gelijk met hem
dacht, twee kinderen, jongens, tot zich, die beide hunne moeder in de
allereerste dagen der jeugd moesten missen. De een heeft reeds den
leeftijd van 21 jaar bereikt, terwijl de ander 12 jaar oud is.</p>

<p>Als prediker muntte hij nu juist niet uit door schitterende
kanselgaven, al wil <ins class="corr" id="corr5" title="Bron: dit dit">dit</ins> daarom allerminst zeggen, dat hij de gave der
welsprekendheid geheel miste. Tekstverband en -zin kwamen altijd
uitmuntend tot hun recht. Van een eenzijdig-voorwerpelijke prediking
was hij een vijand. Dikwerf gaf hij in een afzonderlijke toepassing
leiding aan de eenvoudige zielen.</p>

<p>Goed kenner van de oude talen, bewoog hij zich gemakkelijk en gaarne
op het veld van Schriftverklaring. Van zijne hand verscheen, in
samenwerking met Ds. Renkema, een populair en practisch werk over &bdquo;De
Gelijkenissen onzes Heeren Jezus Christus&rdquo;. In 1900 kwam van hem uit:
&bdquo;Abraham, de vader der Geloovigen, voorgesteld in 13 meditaties&rdquo;.
Behalve zijn &bdquo;Kardiphonia&rdquo;&mdash;stemmen uit 't hart&mdash;een drietal preeken,
waarmee hij van zijn Leidsche gemeente afscheid nam en onderscheidene
kleinere geschriften, zijn vooral bekend: &bdquo;Het Hedendaagsch
Socialisme&rdquo; en &bdquo;Het Diaconaat&rdquo; (in vereeniging met Prof. Biesterveld
en Dr. J. van Lonkhuizen).</p>

<p>Als journalist was hij niet zonder verdienste. Van meer dan één week-
en dagblad was hij achtereenvolgens redacteur of medewerker.</p>

<p>Het Christelijk onderwijs in al zijn vertakkingen had de liefde van
zijn hart. Als President der Geref. Schoolvereeniging gaf hij mede den
stoot tot de oprichting der Geref. M.&nbsp;U.&nbsp;L.&nbsp;O. School op de
Hooglandsche <ins class="corr" id="corr6" title="Bron: Kerkgacht">Kerkgracht</ins> te Leiden. Zijn ideaal om in de
Sleutelstad te stichten een hospitium voor Christelijke Indologen,
heeft hij niet kunnen bereiken, maar toch was de oprichting van het
<span class="pagenum" title="18"></span><a id="p_18"></a>Indisch Comité, dat in het belang van Indologen van Christelijke
belijdenis werkzaam is, eene zaak van niet geringe beteekenis.</p>

<p>Op de meerdere vergaderingen werden de adviezen van den
Jurist-theoloog op hoogen prijs gesteld. Meermalen telde de Generale
Synode hem onder hare gedeputeerden.</p>

<p>Eén van zijn vurigste wenschen heeft hij niet mogen vervuld zien om
n.l. als lid van de 2e Kamer zijn volk te vertegenwoordigen in 's
lands Raadzaal. De nederlaag in Ede in 1909, in niet geringe mate
toegebracht door de heftige bestrijding van velen, <ins class="corr" id="corr7" title="Bron: de">die</ins> met hem in het
Geloof stoelden op denzelfden wortel, bleef hem nog lang een
schrijnende wonde. Het liefst zweeg hij daarvan.</p>

<p>Door de Kinderwetten was de mogelijkheid geopend om ook van
Christelijke zijde meer dan tevoren te arbeiden in het belang van hen,
die Ds. R. gaarne kenschetste met den naam van &bdquo;sociale
schipbreukelingen&rdquo;. Zoo rijpte bij hem het denkbeeld, dat tenslotte
belichaamd is in de Stichtingen te Achteveld, ééne voor ontouderde of
verwaarloosde kinderen, en ééne voor landloopers, drankzuchtigen,
ontslagen gevangenen en dergelijken. Hij werd benoemd tot
Predikant-Directeur dier Stichtingen. Dat was een événement in zijn
leven. 2 October 1912 preekte hij Afscheid in de kerk op de
Hooigracht, &bdquo;een biddend afscheid&rdquo; (zie &bdquo;Kardiphonia III&rdquo;), en
bepaalde zijne gemeente bij Hand. 20 vs. 32&ndash;38, &bdquo;het slot van 't
teeder afscheid van Paulus van de ouderlingen van Efeze.&rdquo; Hierin vond
hij &bdquo;de wijze aangegeven, zooals hij 't liefst van zijne gemeente
wilde scheiden:</p>

<div class="poem">
<div class="stanza">
  <span class="i0">het oog naar boven,<br /></span>
  <span class="i0">de hand op 't hart,<br /></span>
  <span class="i0">de knieën gebogen,<br /></span>
</div>
</div>

<p><span class="pagenum" title="19"></span><a id="p_19"></a></p>

<p class="noi">met tranen in de oogen, die van onverbreekbare banden getuigen&rdquo;.</p>

<p>Hoe moeilijk het hem ook viel den herderstaf in zijn geliefde gemeente
neer te leggen en emeritaat aan te vragen, niet jeugdig vuur en groot
enthousiasme gaf hij zich aan de voorbereidende maatregelen voor den
nieuwen werkkring, in de vaste overtuiging, dat de Heere hem daartoe
riep. Maar: &bdquo;de mensch wikt, God beschikt!&rdquo; Zal de naam van ds.
Rudolph in de wordingshistorie dezer Stichtingen immer met eere en
groote erkentelijkheid genoemd worden, tot zijnen eigenlijken arbeid
heeft hij niet mogen ingaan. Als een Mozes van den ouden dag moest hij
blijven vóór den Jordaan van het zoozeer gewenschte land. En hierin te
hebben kunnen berusten, gelijk herhaaldelijk op zoo treffende wijze
uit deze brieven blijkt, wat was het anders dan de lieflijk geurende
bloem van zijn groot geloof in de absolute Souvereiniteit zijns Gods,
die nooit antwoordt van Zijn daden?</p>

<p>Zeker, ook Rudolph had zijn gebreken. Zelf zou hij de eerste zijn om
dit te erkennen. Financier is hij nooit geweest, wellicht zou hij het
ook nimmer geworden zijn. Hij gaf soms meer dan hij bezat. Doch waar
is het licht, dat geen schaduw heeft?</p>

<p>Zondag 10 Mei j.l. werd hij uit zijn lijden verlost en op den dag der
ruste ging hij, zacht en kalm, met den glans van zoeten vrede op het
vermagerd gelaat, de eeuwige ruste van het hemelsche Kanaän in.</p>

<p>Nù, ook Rudolph heeft geen leed meer van uitgestelde hoop en
teleurgestelde verwachting, en van al wat tot deze aarde en dit leven
behoorde, is hij verlost. Zijn werk volgt hem na en hij rust uit van
zijn arbeid niet in ledig-zijn, maar in hemelsch zalig doen.</p>

<p>Was zijn stoffelijk omhulsel op Woensdag 13 Mei van uit Amersfoort per
trein naar Leiden overgebracht en <span class="pagenum" title="20"></span><a id="p_20"></a>geplaatst in het midden vóór den
kansel van de Geref. Kerk op de Oude Vest, den dag daarop werd het
onder de grootste belangstelling op de Begraafplaats van de
Groenesteeg aan de schoot der aarde toevertrouwd. Vooraf werd in
genoemde kerk, die tot in alle hoeken gevuld was, een korte samenkomst
gehouden. Ds. Kouwenhoven, de oudste <span xml:lang="la">pastor loci</span>, ging daarbij voor in
het uitspreken van een rede aan de hand van Psalm 90 vs. 3: &bdquo;Gij doet
den mensch wederkeeren tot verbrijzeling en zegt: Keert weder, gij
menschenkinderen!&rdquo; Het was een aandoenlijke plechtigheid. Menige traan
werd weggepinkt!</p>

<p>Bij de geopende groeve werden goede woorden gehoord. Ds. Thomas sprak
namens den Raad van de Geref. Kerk van Leiden, ds. Impeta van Katwijk
namens de classis Leiden, ds. Teerink van Amersfoort gewaagde van
zijne bezoeken aan den kranke; ds. Van der Munnik uit Leeuwarden,
voerde het woord namens Deputaten van de Generale Synode voor de
Zending onder de Heidenen en Mohammedanen; de heer Boddaeus, notaris
te Schiedam, sprak als Voorzitter van het Bestuur der Kinderstichting;
de heer Mekking van Gorinchem, namens het Bestuur van de
Jan-Pieter-Adolfvereeniging; ds. Breukelaar van Zaandam, herdacht den
overledene als Bestuurslid van het Chr. Comité voor Indië; dr. Dupont
van Ermelo, van de Geref. Drankbestrijding; ds. Meijnen van Dordrecht,
van de Vereeniging &bdquo;De Tuin&rdquo;; ds. Heidema van Heinenoord, bracht in
herinnering het 2-jarig verblijf van den overledene in zijn eerste
gemeente en ten slotte de heer Vros, hoofd eener Chr. School te
Leiden, sprekend namens de Geref. Schoolvereeniging. En nòg waren er
meer sprekers, o.a. van de Indologen en van &bdquo;Polyhymnia&rdquo;, bovendien de
heer Wilbrink, Landbouw-Directeur van de genoemde stichtingen, en
ondergeteekende. Doch de lange duur van het toeven op de begraafplaats
maakte het gewenscht <span class="pagenum" title="21"></span><a id="p_21"></a>aan de droeve plechtigheid een einde te maken,
te meer daar ook de weduwe en de hoogbejaarde vader van den overledene
mede tegenwoordig waren.</p>

<p>Veel is daar gesproken, en had de gestorvene het kunnen hooren,
ongetwijfeld zou hij gezegd hebben: &bdquo;Te veel eer voor mij!&rdquo; Maar de
grondtoon bij alle sprekers was: dank aan den Heere, die ds. R. tot
zooveel en zoo velerlei arbeid geroepen en hem in zijn laatste
levensjaar met zoo groote genade begiftigd had.</p>

<p>Waarlijk, het was een droeve en toch goede dag. Zij de gedachtenis
dezes rechtvaardigen nog tot rijken zegen!</p>

<p>Was het de wensch van den overledene, dat ondergeteekende, die
gedurende een twintigtal jaren door hechte en innige banden van
vriendschap aan hem verbonden was en nimmer hoopt te vergeten, wat hij
naast God aan ds. Rudolph te danken heeft, de zorg voor de uitgave
dezer Brieven op zich nemen zou, met liefde heeft hij er bijdezen aan
voldaan.</p>

<p>Mogen deze brieven een blijvenden troost bieden voor de diepbedroefde
weduwe zulk een man, voor den ouden vader zulk een zoon, voor de
pleegkinderen zulk een vader, voor de gemeente zulk een Herder en
Leeraar, voor allen, die hem lief waren, zulk een vriend gehad te
hebben en mogen ze, waar ze door dezen herdruk de wijde wereld ingaan,
voor velen nog in dagen van druk en beproeving, tot rijken zegen
gesteld worden! Gode alleen de eer!</p>

<div class="naam">G. VERRIJ.</div>

<p class="noi">Waarder (Z.-H.), Mei 1914.</p>

</div>

<p><span class="pagenum" title="22"></span><a id="p_22"></a></p>

<div class="brieven" id="brieven">

<div class="datum">Amersfoort, 23 September 1913.</div>

<div class="center"><i>Aan de Gereformeerde Kerk te Leiden.</i></div>

<div class="groet"><i>Geliefde gemeente!</i></div>

<p>Door dezen kom ik als oud-collega aan de redactie in de Kerkbode een
plaatsje, dat mij zeker niet zal worden geweigerd, verzoeken, om u
hartelijk dank te zeggen voor de vele bewijzen van belangstelling, op
mijn verjaardag uit uw midden ontvangen, en tegelijk u de inlichtingen
te geven, die door zoovelen gewenscht worden, over mijn lichamelijke
en geestelijke gesteldheid.</p>

<p>Evenalsof ik nog in uw midden in- en uitging, hebben velen mij verrast
met de hartelijkste blijken hunner blijvende, ik zou haast zeggen,
hunner toenemende genegenheid, met hunne vriendelijke troostwoorden
mijne ziel verkwikt. Zwaar is mijn tegenwoordige beproeving, maar te
midden mijner smart kan ik wel weenen van blijdschap en dankbaarheid
voor de groote genade, die de Heere ons schenkt in zoo heerlijke
oefening van de gemeenschap der heiligen. Gaarne antwoordde ik ieder
in 't bijzonder. Dit is mij echter onmogelijk. Laat ik dus door dezen
aan allen, die mij zoo innig verblijdden, daarvoor mijn diepgevoelden
dank mogen betuigen.</p>

<p>Wat mijn lichamelijken toestand betreft, deze is ook thans nog niet
zonder bezwaar. Toch heb ik goede hope, <span class="pagenum" title="23"></span><a id="p_23"></a>dat ik onder des Heeren zegen
op de middelen geheel zal mogen herstellen.</p>

<p>En indien het anders mocht wezen, des Heeren wil, die toch alleen
wijs, goed en heilig is, geschiede.</p>

<p>Toen ik kort geleden dacht, dat mijn leven spoedig zou worden
afgesneden, was de gedachte van sterven mij o zoo zoet. Mijn leven is
met Christus verborgen in God. Door Jezus' dierbaar bloed gewasschen,
de zaligheid te mogen ingaan, naar huis te gaan, waarheen mijn hart
dorst als 't hert naar de stroomen, van alle zonden en ellenden voor
eeuwig ontslagen te zijn, den Heere te zien, in Zijne heerlijkheid te
mogen deelen, alzóó ontbonden te zijn en met Christus te wezen, het is
en blijft mij verreweg het beste.</p>

<p>Doch op aarde kan nog een werk gedaan worden, dat in den hemel niet
kan worden verricht. In den hemel zijn geen ellendigen, die nog moeten
worden terechtgebracht. Alleen op aarde kan, ook aan de diepst
gezonkenen, 't dierbaar Evangelie des kruises worden gebracht. Ik heb
mij voorgesteld dit werk thans te beginnen onder voogdij- en
regeeringskinderen, onder zwervers, ontslagen gevangenen en
drankzuchtigen. Het is altijd één der idealen van mijn leven geweest,
zulk werk te mogen doen. En 't was mij zeker een pijnlijke gedachte,
toen ik mij een oogenblik voorstelde, dat ik in 't midden mijner jaren
en terwijl ik dit werk stond aan te vangen, door den dood uit het
leven zou worden weggerukt. Daarom begeer ik zeer, dat de Heere nog
dagen tot mijne levensdagen wil voegen. En ik verzoek dringend, dat
allen blijven bidden en smeeken, dat de Heere mij nog ettelijke jaren
wil sparen.</p>

<p>Maar ik verzoek er uitdrukkelijk bij, dat aan de bede steeds worde
toegevoegd: &bdquo;Heere, Uw wil geschiede!&rdquo; Wat de Heere doet, is wèl
gedaan, hoe 't ook ga. Zeker, <span class="pagenum" title="24"></span><a id="p_24"></a>donker, diep en ondoorgrondelijk zijn
menigmalen de wegen Gods. Maar wat wij nu niet verstaan, zullen wij
nadezen verstaan. Hoe moeielijk was 't gansche leven van Jeremia? Werd
een Johannes de Dooper niet in het midden zijner jaren weggenomen?
Moest een Paulus niet betuigen: &bdquo;Ik sterf alle dagen!&rdquo; Voor 't vleesch
is dit alles onbegrijpelijk; maar bij het licht des Heiligen Geestes
wordt Gods grootheid juist in deze diepe leidingen 't best gezien.
Daarom, geliefden, vragen wij dan maar veel genade, dat onze wil
verslonden moge wezen in des Heeren wil!</p>

<p>En wanneer 't den Heere mag behagen, mij te herstellen, en mij, geheel
genezen, aan mijn grooten arbeid te geven, o hoe zal ik dan Zijn Naam
loven voor deze pijnlijke maar kostelijke inleiding tot mijn werk.
Deze zware beproeving heeft mij nader tot den Heere gebracht; alleen
nabij Hem is 't goed, is 't zalig en heerlijk; als Elia voor Zijn
aangezicht staande, staan wij met macht en gezag om des Heeren werk te
doen.</p>

<p>En hiermede, geliefde gemeente, heb ik u een blik in mijn zieleleven
gegeven. Ik deed dit, omdat ik weet, hoe aangenaam het u is, te hooren
van de genade, die de Heere aan een beproefden mede-zondaar schenkt;
en omdat ik weet, dat ook dit schrijven aan velen beproefden in uw
midden tot vertroosting kan zijn. Stelle de Heere 't daartoe nog ten
zegen, en verblijde Hij ons door Zijne groote daden!</p>

<div class="auteur1">In Christus uw u liefhebbende oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="25"></span><a id="p_25"></a></p>

<hr class="brief" />

<div class="datum">Heidelberg, 1 October 1913.</div>
<div class="groet"><i>Geliefde gemeente!</i></div>

<p>Uwe liefde en belangstelling kennend, weet ik, dat ik u een genoegen
doe, wanneer ik u door middel van de Kerkbode schrijf, hoe ik thans
vaar.</p>

<p>Laat ik beginnen, u mede te deelen, dat mij thans de volle waarheid
omtrent mijne krankheid is gezegd. Men heeft deze te goeder trouw voor
mij verzwegen. Men vreesde, dat ik mogelijk plotseling door
verstikking kon sterven, wanneer men mij de naakte werkelijkheid
openbaarde. IJdele vrees! Te midden van al mijne zonden en ellenden is
't steeds door des Heeren dierbare genade de diepste behoefte mijns
harten geweest, in leven en sterven Hem te verheerlijken. Rustig als
een kind op den moederschoot heb ik de tijding aangehoord. Geen
oogenblik ben ik sinds dien geschokt. O, wat is 't toch zalig en
heerlijk, te mogen weten, in leven en sterven het eigendom des Heeren
te zijn!</p>

<p>Door den hooggeschatten professor Korteweg, die voor mij doet wat maar
in zijn vermogen is en dien ik daarvoor niet genoeg kan danken, was
mij in overleg met mijn huisdokter uit Amersfoort aangeraden, naar
Heidelberg te gaan, en in het <span xml:lang="de">Czerny's Institut für Krebskranken</span>, d.&nbsp;i.
de instelling voor kankerlijders van prof. <span xml:lang="de">Czerny</span>, genezing te
zoeken.</p>

<p>Zaterdagavond 27 September kwam daarop een vriend bij mij, die mij een
som gelds overhandigde, mij dwong deze aan te nemen, en die mij
daardoor in staat stelde althans voor acht dagen met mijn vrouw naar
Heidelberg te gaan. Ik kon niet anders doen dan dit geschenk
aanvaarden, en deed 't dankbaar.</p>

<p>Zóó zijn wij dan Maandagmorgen 29 September 's morgens half tien uit
Amersfoort vertrokken. <span class="pagenum" title="26"></span><a id="p_26"></a>Ds. Teerink en mijn vriend en mede-directeur,
de heer Wilbrink, deden mijn vrouw en mij uitgeleide.</p>

<p>Ternauwernood had de trein zich in beweging gesteld, of wij sloten
beiden onze oogen, en begaven ons in stil gebed tot den Heere. Met
stille berusting in Zijnen wil, zonder ijdele hope op een broos leven,
maar doende, wat ik tegenover mijn vrouw, de kinderen en de
stichtingen, waaraan ik hoopte te arbeiden, verplicht ben, ging ik op
reis, in 't stil vertrouwen, dat de God der wonderen en der middelen
ook dit middel nog zegenen kan. Hij doet een afgesnedene zaak op
aarde. Niets is Hem te wonderlijk. Als David te Ziklag sterkte ik mij
alzoo in den Heere mijnen God.</p>

<p>Ongemerkt waren wij spoedig aan de grenzen gekomen, en gingen na 't
douanenonderzoek verder.</p>

<p>O, wat was alles heerlijk rondom ons! Van Keulen tot Mainz spoorden we
langs den Rijn, door een der schoonste deelen van Duitschland. In de
strakke lucht teekende zich ieder blad, iedere lijn, iedere kromming
scherp af. Tegelijk hing over de bergen een zeer dunne nevel. Het was
een feesture der schepping. Het was alsof de natuur al haar weelde
over 't aardrijk had uitgegoten. Zij was als een schoone bruid, die
met doorzichtig sluiergaas haar schoonheid nog meer ontdekt dan
bedekt.</p>

<p>Aan alle stations was 't vol van uitgaande menschen. En te midden van
dezen bevonden ook wij ons; ik, die 't vonnis des doods in mijn
vleesch droeg, mijn vrouw, wier schoonste uitzichten nagenoeg
vernietigd waren.</p>

<p>Toch was ik die gelukkigste van allen. Ik stelde mij voor, wat 't
moest zijn, in mijn geval zonder geloof zulk een reis te moeten maken.
En nu was 't met mij zoo geheel anders. De Heere geeft mij een levend
en krachtig geloof. De schoonheid der schepping deed mij telkens
opzien naar de schoonheid van den hemel, die mij wacht. <span class="pagenum" title="27"></span><a id="p_27"></a>Van Frankfurt
naar Heidelberg spoorden wij door een heerlijk oord. Ik stond achter
in den trein, en had 't schoonste uitzicht. En nu was 't mij, alsof
mijn lieve God tot mij sprak: &bdquo;Kind, ook dit is alles voor u en van
u!&rdquo; Wonderbaar, wonderbaar sterkt mij de Heere. Zwaar is mijne
beproeving; maar als de kinderen Israëls ga ik door 't geloof
droogvoets door deze zee. Links en rechts staan de wateren; maar zij
raken ons niet aan.</p>

<p>Half tien 's avonds kwamen wij in Heidelberg aan, en wij waren beiden,
o wonder, nagenoeg nog even frisch als toen wij 's morgens afreden.</p>

<p>Dinsdagmorgen 30 September ben ik dadelijk naar 't Instituut gegaan.
Vreeselijke aanblik! Rondom mij niet anders dan kankerlijders, de een
meer, de ander minder geteekend. Menschen van allerlei taal en tong.
En onder dezen ook wij samen, mijn vrouw en ik; want mijn vrouw
vergezelt mij overal.</p>

<p>Heden, Woensdagmorgen ben ik al dadelijk in behandeling genomen. Moge
de Heere er Zijn onmisbaren zegen op gebieden, en ons nog verblijden
door Zijne groote daden! Wij gaan voort ons te sterken in Hem.
Geliefde gemeente, steun ons met uw gebed in dezen nood en strijd! De
Heere zij met u allen, inzonderheid met de bedroefden en
zwaarbeproefden! Richte Hij ook Ds. Roorda spoedig op, en geve Hij na
lijden heerlijk verblijden in Zijn grooten Naam!</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="28"></span><a id="p_28"></a></p>

<hr class="brief" />

<div class="datum">Heidelberg, 8 October 1913.</div>
<div class="groet"><i>Geliefde gemeente!</i></div>

<p>Zijt ge ons ver van 't oog, maar nabij voor 't hart, wij vertrouwen,
dat dit bij u te onzen opzichte precies hetzelfde is, en dat nader
bericht van ons u niet onwelkom zal zijn.</p>

<p>Geven wij u eerst een korte beschrijving van de stad, waarin wij thans
vertoeven.</p>

<p>Heidelberg is een der oudste steden van Duitschland, schilderachtig
aan de beide oevers van den Heidelberg gelegen, in een halven cirkel door
hooge, groene, soms blauwende bergen omgeven, voor een groot deel
tegen de hellingen dier bergen gebouwd, en 't behoort alzoo tot de
schoone steden, waaraan Duitschland zoo rijk is.</p>

<p>Vroeger was 't de hoofdstad van de Paltz, was dit kleine land van eeuw
tot eeuw 't tooneel van oorlog en verwoesting. In den dertigjarigen
oorlog heeft <span xml:lang="fr">Tilly</span> de stad uitgemoord. Daarna gaf Lodewijk XIV op zijn
terugtocht uit Holland aan zijn wreeden veldheer <span xml:lang="fr">Mérac</span> bevel:
&bdquo;Verbrand de Paltz!&rdquo; Maar al te getrouw werd dit bevel uitgevoerd. Van
geheel Heidelberg bleef alléén één kerk en één huis over. Daarna weder
opgebouwd, werd 't ook in den revolutietijd weer geteisterd.</p>

<p>Thans is Heidelberg met de Paltz bij 't groothertogdom <span xml:lang="de">Baden</span> gevoegd.
Vooral in de laatste vijftien jaren is de stad sterk vooruitgegaan.
Vooral tegenwoordig is Heidelberg zeer gezocht door schilders en
kunstenaars, dichters en denkers. En <span xml:lang="de">Von Scheffel</span>, de dichter van
Heidelberg, slingerde haar den lauwerkrans om de slapen:</p>

<div class="poem">
<div class="stanza">
  <span class="i0">Oud Heidelberg, zoo fijn,<br /></span>
  <span class="i0">Gij stad, aan eere rijk,<br /></span>
  <span class="i0">Aan Heidelberg en aan Rijn,<br /></span>
  <span class="i0">Geen andere stad is u gelijk!<br /></span>
</div>
</div>

<p><span class="pagenum" title="29"></span><a id="p_29"></a></p>

<p>In deze stad is ook de beroemde universiteit, die vooral 's zomers
door de studenten zeer gezocht wordt. De bekende Kuno Fischer
onderwees hier wijsbegeerte. En de voornaamste van allen is
ongetwijfeld <span xml:lang="de">Excellenz Geheimrat, Prof. v. Czerny</span>, de stichter van 't
<span xml:lang="de">Samariterhaus</span> of het huis der Samaritanen. Deze man is de eenvoud
zelf, een geneesheer bij de gratie Gods, een man, zooals ik mij
Boerhaave zou denken. Een groot deel van zijn aanzienlijk vermogen
heeft hij gegeven voor zijn stichting. En in deze stichting is nu ook
gevestigd het instituut voor kankerlijders, waaraan tal van groote
geleerden zijn verbonden.</p>

<p>Zooals ik u reeds schreef, komen van alle oorden der wereld de
ellendigen hier. Acht dagen achter elkander ben ik nu behandeld
geworden, en elken dag ziet men weer nieuwe gezichten. Gedurende deze
acht dagen ben ik behalve Zondag elken dag ingespoten met enzytol en
om den anderen dag gedurende twintig minuten belicht met
Röntgen-stralen. De inspuiting dient voor de vernieuwing van 't bloed,
de bestraling voor de dooding der ziektekiemen.</p>

<p>De aanvankelijke resultaten zijn, den Heere zij dank, reeds merkbaar.
Van tevoren waren mijn tong en kaak stijf en was er vaak een
dichtzuiging in den mond, alsof zij mij dreigde den adem af te
snijden. Met zorg ging ik 's morgens den dag, met nog grooter zorg 's
avonds den nacht tegemoet, al verzweeg ik mijn vrees zorgvuldig om
geen noodelooze onrust te wekken. Thans is dit reeds anders geworden.
Er komt meer beweging in tong en kaak, en ik gevoel mij gemakkelijker.
Natuurlijk is onze vreugde over dezen aanvankelijken zegen een
verheuging met beving, al dankt al wat in ons is den Heere voor deze
overrijke, onverdiende gunst. Mijne ziekte was tot dusver echter zoo
rijk aan kleine verrassingen en <span class="pagenum" title="30"></span><a id="p_30"></a>groote teleurstellingen, dat wij ons
in onze blijdschap matigen.</p>

<p>De kuur, die ik thans onderga, duurt drie of vier weken. Mij is thans
evenwel reeds bericht, dat ik van vijf tot acht December een duurzame
bestraling met radium zal ondergaan. Ik word dan dag en nacht
afgezonderd en altijd door bestraald. Dit zal dus de hoofdkuur zijn.
Een heele onderneming. Maar: &bdquo;huid om huid, al wat een mensch heeft,
zal hij geven voor zijn leven!&rdquo; Dit doe ik dan ook gaarne, in de
stille hope op den rijken zegen Gods. O, mocht de Heere mij nog eens
oprichten! Mocht ik dan blijvende en dubbele genade van Hem ontvangen!
Hoe zou ik dan als uit de dooden opgestaan. Zijn lof weder Zijn volk
vertellen! Het is mij, alsof ik Hiskia voor mij zie, en alsof ik hem
dan na zal zeggen: &bdquo;De levende de levende, die zal U loven, gelijk ik
heden doe; de vader zal den kinderen Uwe waarheid bekendmaken!&rdquo; Als
een werkelijke vader hoop ik dan in 't midden van mijn kinderen te
Achteveld te staan, om hen te wijzen op Hem, Die in Jezus onze Vader
is, en Die vaderlijk kastijdt, maar ook zoo vaderlijk zorgt.</p>

<p>Zondag hebben we samen gekerkt in de kapel van 't <ins class="corr" id="corr8" title="Bron: Diakonessenhuis">Diaconessenhuis</ins>
alhier. We hoorden er een heerlijke preek van ds. <ins class="corr" id="corr9" title="Bron: Kamerer" xml:lang="de">Kammerer</ins> over Hebr.
10: 19&ndash;25. Hij sprak over den geopenden hemel, en waartoe deze roept.
Zijn woord was eenvoudig, vertroostend en zeer getrouw. Bij 't laatste
vers merkte hij op: hierbij zijn wij tegenwoordig in grooten nood. Hoe
kunnen wij zeggen: &bdquo;houdt u aan de Kerk&rdquo;, wanneer de Kerk de leugen
brengt, 't anti-christendom predikt. Wie kan dit met een goed geweten
doen? Heel de dienst was zeer stichtelijk. Wanneer er gezongen werd,
of Gods Woord gelezen werd, ging heel de gemeente eerbiedig staan. Ook
de voorlezing van den tekst wordt door mannen en vrouwen staande
aangehoord. <span class="pagenum" title="31"></span><a id="p_31"></a>Heerlijk vond ik ook het gezang. De geestelijke liederen
werden vleugelen, waarop mijn ziel opsteeg tot den Heere. Vooral in 't
slotvers ging ik geheel en al op:</p>

<div class="poem" xml:lang="de">
<div class="stanza">
  <span class="i0">&bdquo;Herr unser Gott, dich loben wir,<br /></span>
  <span class="i0">Herr unser Gott, wir danken dir<br /></span>
  <span class="i1">Die Feier dieser Stunde.<br /></span>
  <span class="i0">O dir sei unsre Lebenszeit,<br /></span>
  <span class="i0">Die uns noch übrig is, geweiht<br /></span>
  <span class="i1">In einem ew'gen Bunde.<br /></span>
  <span class="i2">Hilf uns kampfen,<br /></span>
  <span class="i2">Bis zum Sterben,<br /></span>
  <span class="i2">Dasz als Erben<br /></span>
  <span class="i2">Zu den Höhen,<br /></span>
  <span class="i0">Einst wir siegend aufwärts gehen!&rdquo;<br /></span>
</div>
</div>

<p class="dwz">Dat wil zeggen:</p>

<div class="poem">
<div class="stanza">
  <span class="i0">Heere onze God, U loven wij,<br /></span>
  <span class="i0">Heere onze God, wij danken U<br /></span>
  <span class="i1">De viering van dit uur.<br /></span>
  <span class="i0">O, U zij onze levenstijd,<br /></span>
  <span class="i0">Die ons nog rest, gewijd<br /></span>
  <span class="i1">Tot eeuwigblijvenden bond!<br /></span>
  <span class="i2">Help ons worst'len,<br /></span>
  <span class="i2">Tot aan 't sterven,<br /></span>
  <span class="i2">Opdat we als erven<br /></span>
  <span class="i2">Tot de hoogten<br /></span>
  <span class="i0">Overwinnend opwaarts stijgen!<br /></span>
</div>
</div>

<p>Door alles tezamen waren wij zóó gesterkt, dat wij Maandag den moed
namen, iets van de schoone stad te gaan zien. Wij werden begeleid door
een jeugdige, Christelijke weduwe, die zelve reeds veel ervaren heeft,
met wie wij hier kennis maakten, en die zich aanbood, ons, <span class="pagenum" title="32"></span><a id="p_32"></a>zoolang
wij hier zouden zijn, als gids te dienen. Onder haar geleide gingen
wij naar 't oude Heidelberger slot, waar ook eens Frederik III, de
vrome, woonde, en waarvan de muren en torens nog staan. Welk een
schoonheid boven op één der bergen! Welk een schoonheid, dat oude
reuzen-kunstwerk, overal met goudbruin klimop begroeid, en dan die
heerlijke hangende tuinen! Het was ons, alsof we een oogenblik in een
tooverland waren. Vooral toen we gebracht werden op een plek, van waar
we 't gezicht hadden op de stad, op den Heidelberg, op de bergen rondom,
op de vlakte in de verte. We zagen alles in de heerlijke
herfstbelichting. Subtiele schoonheid! Ik herinner mij niet ooit zoo
iets fraais te hebben aanschouwd. Ik kan 't niet beter weergeven dan
in de woorden van den Heidelberger dichter <span xml:lang="de">Von Scheffel</span>:</p>

<div class="poem" xml:lang="de">
<div class="stanza">
  <span class="i0">&bdquo;Der Himmel hat die Erde geküsset!&rdquo;<br /></span>
  <span class="i0">De hemel heeft de aarde gekust!<br /></span>
</div>
</div>

<p>En hier woonde nu eenmaal Frederik III, de man, die den Catechismus
deed opstellen. In deze tuinen wandelde hij met Olevianus en Ursinus,
en spraken zij tezamen over den eenigen troost in leven en in sterven.
Onwillekeurig denkt men hierbij aan den man, die ook zulk een heerlijk
goed bewoonde. Zijn predikant zeide tot hem: &bdquo;Mijnheer, dit zijn de
dingen, die ons aan de aarde binden!&rdquo; &bdquo;Neen, dominee&rdquo;, was zijn
antwoord, &bdquo;ditmaal hebt ge 't mis, dit zijn de dingen, die ons naar
den hemel doen verlangen!&rdquo;</p>

<p>Moge dit ook met ons zóó zijn en blijven, geliefde gemeente!</p>

<p>Laat 't beste dezer aarde ons steeds meer doen verlangen naar 't
Allerbeste! &bdquo;Zalig zijn zij, die het heimwee hebben; zij komen eenmaal
thuis!&rdquo; Velen ook uit uw midden zijn ons daarheen reeds voorgegaan.
Vroeg of <span class="pagenum" title="33"></span><a id="p_33"></a>laat zullen ook wij moeten volgen. Moge 't zijn in dit
eeuwig en zalig Tehuis, waar alle tranen worden afgewischt!</p>

<p>Met vriendelijke groeten van ons beiden,</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Heidelberg, 14 October 1913.</div>
<div class="groet"><i>Geliefde gemeente!</i></div>

<p>Voorzooveel mij dit mogelijk zal zijn, voldoe ik gaarne aan 't
verzoek, dat tot mij kwam, met 't zenden mijner brieven aan de
Kerkbode door te gaan.</p>

<p>Veel zou ik u nog kunnen schrijven over de merkwaardige stad, waar wij
thans vertoeven, en de heerlijke landstreek, waarvan zij het
middelpunt vormt. Ditmaal bepaal ik mij echter tot de Universiteit.</p>

<p>De stad telt ongeveer 50000 inwoners, aan de Universiteit zijn in den
regel ongeveer 2200 studenten ingeschreven; het spreekt van zelf, dat
bij zoodanige verhouding de Universiteit de zon dezer stad is, helaas,
door de aan de hoogescholen heerschende zeden, ook haar moeras.</p>

<p>De meest beroemde mannen zijn in den loop der eeuwen aan haar
verbonden geweest.</p>

<p>Van de velen noem ik slechts de meest bekenden, de Godgeleerden:
<span xml:lang="de">Reuchlin, Coccejus, Hitzig, Umbreit, Ullmann, Rothe</span>, de juristen:
<span xml:lang="de">Pufendorff, Bluntschli, Windscheid</span>, de wijsgeeren: <span xml:lang="de">Hegel, Fischer,
Zeller</span>. Namen, die aan alle Nederlandsche studenten overbekend zijn.</p>

<p>Geen hoogeschool heeft ongetwijfeld zulk een veelbewogen geschiedenis
achter zich als deze. Zij heeft in sterke mate de toepassing
ondervonden van de heerschappij van 't territoriale stelsel, waarvan
de grondregel is: &bdquo;Wie heer <span class="pagenum" title="34"></span><a id="p_34"></a>is van 't land, zet den Godsdienst naar
zijn hand!&rdquo; Was de overheid Luthersch, dan was de universiteit 't ook;
was zij Gereformeerd, de hoogeschool evenzoo.</p>

<p>Na den dood van Calvijn, onder <ins class="corr" id="corr10" title="Bron: Freedrik">Frederik</ins> III, was Heidelberg om haar
Gereformeerde universiteit het Genève van Duitschland. Spoedig daarop
kwam de hoogeschool door verandering van vorstenhuizen in handen der
Jezuïeten. De prachtige universitaire bibliotheek, die de kostbaarste
handschriften bevatte, werd zelfs naar Rome gevoerd. Tegenwoordig is
de regeering <ins class="corr" id="corr11" title="Bron: protestansch">protestantsch</ins>-evangelisch-liberaal met een gemoedelijk
godsdienstig tintje, de universiteit is 't in hoofdzaak ook.</p>

<p>Thans zijn in de theologische faculteit ruim 80, in de juridische ruim
580, de medische ruim 550, de philosophische ruim 610 en de
natuurwetenschappelijke ruim 380 ingeschreven. Met de philosophische
staat dus de medische faculteit bovenaan.</p>

<p>De laatste telt hier tal van klinieken, die nagenoeg alle huis aan
huis, soms paleis aan paleis, naast elkander liggen. Vandaar elken
morgen die treurige optocht van allerlei lijders, armen en rijken,
geringen en voornamen, sommigen in landauers, anderen op krukken of
tusschen bloedverwanten of vrienden gesteund, in éénzelfde straat.</p>

<p>Toen wij ons de eerste maal als vreemdelingen, die hier hulp moesten
komen zoeken, onder deze ellendigen bevonden, was 't ons een
oogenblik, alsof wij door den grond zouden gaan. Spoedig stonden wij
echter voor het Instituut van <span xml:lang="de">Czerny</span>. Daar lazen wij den naam:
&bdquo;<span xml:lang="de">Samariterhaus</span>!&rdquo; of huis van Samaritanen. En ik kan u niet zeggen,
welken troost wij beiden uit dezen naam ontvingen. Alzoo dachten wij:
Wat de professoren en doctoren hier ook belijden, deze naam zegt ons,
door welke gedachte zij worden geleid, deze naam zegt ons, dat zij
althans wetenschappelijk en ambtelijk worden geinspireerd <span class="pagenum" title="35"></span><a id="p_35"></a>door den
Geest van den medelijdenden Hoogepriester, Die eenmaal de heerlijke
gelijkenis van den barmhartigen Samaritaan sprak. De Heere zond ons
dezen naam als een lichtende ster op ons zoo moeilijk en donker pad.</p>

<p>Meer echter nog dan door den schoonen naam van dit huis zijn wij
vertroost geworden door de heerlijke mededeeling, dat in zoovele
gezinnen en gemeenten onze nood in 't gebed wordt gedacht. Juist
wanneer de ziel veel van den Heere geniet, heeft zij in donkeren weg
de diepste behoefte aan de sympathie van 't volk van God. Al is men
dan in den vreemde, men voelt zich lid van 't groote gezin van Gods
Huis, waarin 't eene lid met 't andere medelijdt. Voorbede is wel de
heerlijkste uiting van dit medeleven. O, wat is 't ons groot, dat wij
waardig geacht worden, door 't volk van God voor den Troon der genade
te worden gedacht! En die gebeden zullen verhoord worden! Des Heeren
Naam is Ontfermer, is Hoorder der gebeden, en zooals Zijn Naam is, is
Zijn Wezen. Hetzij ik gespaard worde, hetzij ik worde weggenomen, de
Heere zal het wèl maken.</p>

<p>Heerlijke wetenschap!</p>

<p>Schijnbaar, voor 't oog der wereld, voor 't vleeschelijk gevoel is
mijn lot tragisch. Met de grootste idealen ging ik 't leven in; maar
nu eens door eigen zonde en schuld, dan weer door zware Goddelijke
beproeving, zonk mijn schip in den regel vlak voor de haven. Het was,
alsof de Heere ook aan mij bevestigde, wat Hij tot Baruch sprak: &bdquo;Wat
Ik gebouwd heb, breek Ik af, en wat Ik geplant heb, ruk Ik uit!&rdquo;</p>

<p>Toen ik de laatste maal op Achteveld was, waren de gebouwen der
stichting nagenoeg gereed, en was juist de vlag op mijn woning
geheschen, ten teeken dat ook deze onder de kap was. Maar ook nu
scheen 't weer te <span class="pagenum" title="36"></span><a id="p_36"></a>zullen worden: &bdquo;En Mozes zag het land van verre!&rdquo;</p>

<p>Toch klaag ik allerminst, dan alleen over mijn zonde en schuld, maar
roem in het welbehagen Gods. Midden door mijne zonde en ellende loopt
de blinkende weg van Gods vrije en trouwhoudende genade. Juist door
mijne beproevingen bracht de Heere mij steeds nader tot Zich. Evenals
bij de Emmausgangers is de Heere met Zijn Genade en Geest bij mij
tegenwoordig. Ja in den zevenmaal heeter gestookten beproevingsoven
doet de Heere Zijn heerlijke aanwezigheid des te duidelijker merken.
Daarom gloeit ook mijn hart somwijlen van liefde voor het
Vleeschgeworden Woord, dat Zijn liefdewonderen tot onze verlossing
wrocht, en mij het zegel van Zijn Geest wilde schenken.</p>

<p>Nu geniet ik, wat ik reeds van mijn kindsheid af heb begeerd. Zoo ver
mijn heugenis reikt, heeft de vraag mij beziggehouden: &bdquo;Wat is er toch
achter deze zienlijke wereld?&rdquo; Opgegroeid in een moderne omgeving,
kreeg ik voor den honger mijner ziel slechts steenen voor brood,
zoodat ik reeds als kind soms der wanhoop nabij was. Maar de Heere
waakte. Door Zijn voorzienig bestel op een Christelijke kostschool
gekomen, maakte ik daar kennis met Bunyan, en kreeg ik het eerste
licht voor mijn ziel. Student geworden, ging ik dan ook zoo spoedig
mogelijk naar de Vrije Universiteit, hopende, dat daar de kathedraal
van het Christelijk denken mij zou worden ontsloten. En mijn
verwachting werd wel overtroffen, maar niet teleurgesteld.</p>

<p>Helaas, dat hart en geweten geen gelijken tred hielden met toenemend
Christelijk weten. Gelukkig, dat ik Romeinen VII leerde kennen. En de
Heere zette Zijn arbeid voort. Door des Heeren heiligende genade gaan
hart en geweten met Christelijk weten hand aan hand. En dit doet mij
soms met heimwee naar boven zien. <span class="pagenum" title="37"></span><a id="p_37"></a>&bdquo;Want wij zien nu door een spiegel
in een duistere rede, maar alsdan zullen wij zien aangezicht tot
aangezicht; nu ken ik ten deele, maar alsdan zal ik kennen, gelijk ook
ik gekend ben&rdquo;.</p>

<p>Niettemin begeer ik ook vurig hier des Heeren werk nog te mogen doen.
Immers: &bdquo;En nu blijft geloof, hoop en liefde, deze drie, doch de
meeste van deze is de liefde&rdquo;. Ook op aarde zijn wij geen weezen. Het
geloof blijft, het geloof, dat zulk een vaste grond is der dingen, die
men hoopt, en een bewijs der zaken, die men niet ziet. De hope blijft,
de liefelijke hope, die zich reeds van tevoren in de toekomende dingen
verblijdt. En de liefde blijft, de liefde, die de voorsmaak is van de
zaligheid en heerlijkheid des hemels.</p>

<p>Die liefde doet mij innig wenschen, nog eens, als uit de dooden
opgestaan, velen ten zegen te mogen zijn. Daarom, geliefde gemeente,
ga voort met uw bidden, pleiten, smeeken, waarvoor ik u zeer dank!
Verblijde de Heere ons nog door Zijne groote daden.</p>

<p>Op dit oogenblik is mijn toestand stationair, misschien in langzamen
vooruitgang. Voor 't eerst heb ik gisteren en vandaag andere dan
vloeibare spijzen kunnen gebruiken. Evenals de tuberculosebehandeling
schijnt echter ook deze zeer langzaam te gaan. Vele patiënten moeten
zelfs drie à vier maal terugkomen. Maar de uitkomsten zijn bij
sommigen dan ook verrassend. Verleden week zag ik een grijsaard, die
juist van den hoogleeraar terugkwam. Zijn hals was zóó gekerfd, alsof
deze eenige malen was afgesneden geweest. Zijn stem was nog heesch.
Maar de wonden waren geheel genezen. De hoogleeraar had hem juist voor
geheel genezen verklaard van zwaar kankerlijden. Met van vreugde
stralende oogen kwam hij aan de arm zijner dochter de wachtzaal
binnen, met heesche stem roepende: &bdquo;genezen, genezen!&rdquo; Natuurlijk
<span class="pagenum" title="38"></span><a id="p_38"></a>feliciteerde ik hem zeer hartelijk. Den volgenden dag ontmoette mijn
vrouw hen op straat, terwijl zij vol blijdschap naar den trein en
huiswaarts togen. Zij hielden mijn vrouw nog staande, spraken haar
moed in en besloten: &bdquo;<span xml:lang="de">Einen schönen Grüsz für Ihren Mann!</span>&rdquo; Een
hartelijken groet voor uw man! Dat wij eenmaal deelgenooten ook voor
deze vreugde mogen vinden! Verheerlijke de Heere daartoe aan ons Zijne
barmhartigheid! Moge Hij diezelfde goedertierenheid ook bewijzen aan
ds. Roorda! Verheuge de Heere ook u, naar de mate Hij u nu beproeft!</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Heidelberg, 21 October 1913.</div>
<div class="groet"><i>Geliefde gemeente!</i></div>

<p>Zaterdag jl. werd ook hier onder begunstiging van het allermooiste
weer herdenking van den Volkerenslag bij Leipzig gevierd.</p>

<p>'s Morgens hing er een dikke nevel; maar tegen tien uur trok de damp
voor de <ins class="corr" id="corr12" title="Bron: zonnstralen">zonnestralen</ins> op. Heerlijk gezicht, de ontsluiering der bergen,
der villa's, blinkend in de zonnestralen van den Heidelberg, schitterend
als kristal! Het geheel was een openbaring van schoonheid, die ge een
poos met groote oogen aanziet, om haar als schilderstuk vast te
nagelen in uw geheugen, en later in sombere dagen als een heerlijk
visioen in uw geheugen terug te roepen.</p>

<p>Natuurlijk had de hoofdviering van 't groote feest te Leipzig zelve
plaats. Daar was de keizer met de bondsvorsten om 't groote &bdquo;<span xml:lang="de">Denkmal</span>&rdquo;
te onthullen. Geen wonder, dat men vooral hier zooveel werk maakt van
de <span class="pagenum" title="39"></span><a id="p_39"></a>viering van dit feest. In de velden van Leipzig is de hoeksteen
gelegd van Duitschlands latere grootheid. Een eeuw lang is daarop
voortgebouwd, en 't resultaat is thans te zien. Het eens verdeelde en
vernederde Duitsche volk heeft thans de eerste stem in den raad der
volken.</p>

<p>Wel zijn er donkere wolken. Duitschland is gevreesd, maar ook benijd
en gehaat, en 't volk leeft sterk onder den indruk van een komenden
oorlog. &bdquo;<span xml:lang="de">Aber wenn der Krieg kommt</span>&rdquo;, &bdquo;maar wanneer de oorlog komt&rdquo;, is
een uitdrukking, die nogal eens gebezigd wordt. Ge spreekt met een
moeder over de toekomst van haar zoon. Hoog geeft zij op van haar
gespannen verwachting. Plotseling betrekt haar gelaat. &bdquo;<span xml:lang="de">Aber wenn der
Krieg kommt,</span>&rdquo; en met zorg staart haar blik op haar kind.</p>

<p>In Heidelberg werd 't groote feest zeer kalm gevierd, en wij hebben er
uit den aard der zaak nagenoeg niets van gezien.</p>

<p>Zondagmorgen zijn we ter kerk gegaan, niet in Heidelberg, maar in
<span xml:lang="de">Handschuhsheim</span>, een dorp, dat ongeveer een kwartier van Heidelberg
ligt, en dat thans bij de stad is geannexeerd, maar nog geheel dorpsch
is ingericht. Het is een welvarende plaats van ongeveer 4000 inwoners,
die in den reformatietijd een rol van beteekenis speelde. De bevolking
leeft er van wijn- en ooftbouw. Jaarlijks worden er voor honderd
duizend gulden kersen verhandeld, en reeds in Mei komen kooplieden uit
Hamburg hier hunne opkoopen doen. Er is een zeer oude kerk, die
vroeger, gelijk men dat hier noemt, <span xml:lang="de">Simultankirche</span> was, d.w.z. door
Roomschen en Protestanten tegelijk gebruikt werd, bijv. <ins class="corr" id="corr13" title="Bron: ' smorgens">'s morgens</ins>
door de Protestanten en 's middags door de Roomschen, of omgekeerd.
Thans is dit oude kerkje aan de Roomschen gegeven, en de Evangelischen
hebben een nieuw kerkgebouw gekregen, een prachtwerk in
gemoderniseerden Gothischen stijl.<span class="pagenum" title="40"></span><a id="p_40"></a></p>

<p>Daarheen trokken wij Zondagmorgen op, en bij 't binnentreden kwamen we
al dadelijk in de rechte stemming. Welk een prachtkerk! Welk een
schoone ornamentiek! Vlak voor ons zagen we dadelijk 't koor,
hemelsblauw met groote gouden starren. Links en rechts prachtige
friesen in kleuren als van koperdruk.</p>

<p>De kerk was geheel gevuld. Geen gepraat. Geen gefluister zelfs. Alles
was muisstil. Op onze teenen liepen we zoo ver mogelijk naar voren om
een goede plaats te krijgen; en daar zaten we spoedig heel gezellig
midden onder de wijnboeren en boerinnen, allen eenvoudige, maar
welgestelde en zeer intelligente menschen.</p>

<p>Met een prachtig voorspel begon de dienst, en nu zong de gemeente de
Ambrosiaansche berijming van den 75en Psalm, 't &bdquo;Wij loven U, o God!&rdquo;
Een oogenblik wist ik niet, waar ik was. Geweldig en toch harmonisch,
machtig en doordringend klonk de zang, waarin de helden-baryton en de
vrouwen-sopraan elkander steunden. En de gedachte vloog mij door de
ziel: &bdquo;Neen, een volk, dat zóó zingt, kan niet ondergaan&rdquo;.</p>

<p>Middelerwijl had de Pastor zijn plaats ingenomen op 't podium vóór den
preekstoel. De gansche gemeente, die staande gezongen had, bleef
staan. Plechtig las hij haar voor Ps. 118: 14&ndash;29. Wanneer ge deze
woorden naleest, zult ge begrijpen, hoe deze voorlezing mij tot in 't
diepst der ziel aangreep.</p>

<p>Na 't gebed beklom hij den kansel, en sprak uit 't lied van Mozes,
Exodus 15: 1&ndash;6. De grondgedachte van zijn prediking was: de oorlog is
een groote verwoester, de oorlog is ook een groote opvoeder. Hij is
een groote verwoester. Tot duren prijs heeft Duitschland zijn vrijheid
heroverd. Honderd zestig duizend lijken dekten aan den laatsten avond
van den veldslag den bodem. Maar hij is ook een groote opvoeder. Vóór
de Napoleontische verdrukking <span class="pagenum" title="41"></span><a id="p_41"></a>rekende men in Duitschland niet meer
met God. In den oorlog, vooral bij dezen veldslag werd het anders.
Vijfhonderd duizend mannen vielen elkander hier aan. Wie zal de
overwinning wegdragen? De evenaar schommelt in 't huisje. Aan het
einde van den slag moet de overwinnaar zeggen: &bdquo;God heeft mij de zege
gegeven.&rdquo; Moet de overwonnene erkennen: &bdquo;God heeft over mij gericht
geoefend!&rdquo;</p>

<p>Rijk is de zegen, dien ik wederom van deze prediking voor mijne ziel
heb weggedragen. Ik ben thans drie weken in behandeling, en 't einde
van de eerste kuur is gekomen. Een geweldige vijand, de doodsvijand
huist in mijn lichaam. Reeds triomfeert hij. Maar nu wordt hij elken
dag opnieuw aangevallen door nieuwe middelen, die de Almachtige heeft
gegeven. Wie zal de overwinning behalen? De overmachtige vijand? Of
zijn krachtige bestrijder? Dit hangt alleen af van 't welbehagen van
den Heere Zebaôth. Als Mozes in den slag tegen Amelek, hef ik dan ook
tot Hem gedurig de hand biddend op. En 't is mij tot zulk een rijken
troost te mogen weten, dat gij en zoowelen als Aäron en Hur mij steunt
in dezen geweldigen strijd.</p>

<p>Wat 't resultaat van de behandeling is, kan ik uit den aard der zaak
nu nog niet mededeelen. Ik sta nog midden in den strijd. Morgen 22
October hoop ik weer naar Amersfoort te gaan. 20 November moet ik dan
terugkomen naar Heidelberg en er tot 8 December blijven. Eerst dan kan
een voorloopig resultaat worden opgemaakt. Gaarne zou ik u gedurende
de vier weken, dat ik 't vaderland verlaten heb eens opzoeken, om
zoovelen als mogelijk is nog de hand te drukken. Maar mijn lichaam
moet volstrekte rust hebben. De behandeling, die ik onderging, moet
na- en doorwerken, en ik moet mij sterken voor de tweede kuur, die nog
krachtiger aanpakt. <span class="pagenum" title="42"></span><a id="p_42"></a></p>

<p>Het is en blijft dus biddende wachttijd!</p>

<p>Maar daarom dan ook zoo heerlijke wachttijd!</p>

<p>Meer dan ooit leer ik thans de heerlijke deugden Gods kennen. Zijn
Almacht, die beide de krankheden en de geneesmiddelen schept. Zijn
wijsheid, die den mensch doet zoeken naar de middelen; maar dan ook op
dit gebied bevestigt: &bdquo;Die zoekt, zal vinden!&rdquo; O, wanneer ge hier in
deze laboratoria rondkijkt, staat ge verslagen over de wonderen der
schepping. Voorts de Goddelijke heiligheid, die de krankheden gebruikt
om te kastijden en te louteren. Maar ook Zijn rechtvaardigheid. De
Schrift spreekt van een &bdquo;kauwen der tonge.&rdquo;</p>

<p>Die vreeselijke uitdrukking, ik heb haar eenigemate leeren verstaan,
en 't is mij een diepe behoefte geworden: &bdquo;Och mocht ik mij toch maar
recht diep verootmoedigen over mijne zonden, waardoor ik mij niet
alleen alle tijdelijke, maar ook alle eeuwige straffen heb waardig
gemaakt!&rdquo; Maar ook zijne rijke, zijne heerlijke genade, die om de
kruis- en zoenverdiensten van Jezus volkomen vergeeft. En ook die
liefelijke Goddelijke barmhartigheid, waardoor Hij met ontferming
bewogen is over mijne ellende. O, wat heeft ook die Goddelijke
barmhartigheid mij vertroost! Toen ik een kind was, vleide ik wel 't
hoofd tegen de borst mijner moeder, als ik wat van haar begeerde, en o
met wat goede moederoogen zag ze mij dan aan! Maar wat is de
moederliefde nog bij de ontfermingen Gods? O, wat is 't heerlijk, zich
in die Goddelijke barmhartigheid en goedertierenheid in te wikkelen en
te schreien: &bdquo;Och Heere, erbarm U over mijne ellende.&rdquo;</p>

<p>'t Is zoo volkomen waar, wat een Duitsch versje zegt:</p>

<div class="poem" xml:lang="de">
<div class="stanza">
  <span class="i0">Wer glaubt, der ist grosz und reich,<br /></span>
  <span class="i0">Er hat Gott und Himmelreich!<br /></span>
  <span class="i0">Wer glaubt, der ist klein und arm,<br /></span>
  <span class="i0">Und schreit nur: &bdquo;Gott erbarm!&rdquo;<br /></span>
</div>
</div>

<p><span class="pagenum" title="43"></span><a id="p_43"></a></p>

<p class="dwz">Dit is:</p>

<div class="poem">
<div class="stanza">
  <span class="i0">Wie gelooft, die is groot en rijk,<br /></span>
  <span class="i0">Hij heeft God en hemelrijk!<br /></span>
  <span class="i0">Wie gelooft, die is klein en arm,<br /></span>
  <span class="i0">Hij roept slechts: &bdquo;Dat de Heere Zich erbarm!&rdquo;<br /></span>
</div>
</div>

<p>&bdquo;Heere, erbarm U!&rdquo; Geliefde gemeente, laat dat onze, ook uwe bede
blijven! Laat 't uw bede blijven voor uwen leeraar, die mede zoo zwaar
door des Heeren Hand is bezocht. Laat 't óók uwe bede blijven voor</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 30 October 1913.</div>
<div class="groet"><i>Geliefde gemeente!</i></div>

<p>Na een goede kuur en een voorspoedige reis ben ik verleden week
Woensdag met mijn vrouw te Amersfoort aangekomen. We vonden thuis
alles wel, en ons hart vloeit thans over van dankbaarheid aan den
Heere, Die ons in moeilijke dagen zóó nabij is geweest; van
dankbaarheid aan allen, die met ons hebben medegeleefd, ons hebben
verkwikt met hunne brieven, ons hebben gedacht in hunne gebeden; van
dankbaarheid ook aan degenen, die mij in Heidelberg hebben behandeld.
Welk een voortreffelijke geest heerscht in dat <span xml:lang="de">Samariterhaus</span>! De
professoren en doctoren zijn er vaders, zusters, moeders voor de
<ins class="corr" id="corr14" title="Bron: patienten">patiënten</ins>; armen en rijken, geringen en voornamen worden er met
dezelfde welwillendheid behandeld. De naam &bdquo;<span xml:lang="de">Samariterhaus</span>&rdquo; vertolkt
volkomen wat dit huis is!</p>

<p>Onze terugreis was weer even mooi als de heenreis. De wijnstokken en
't geboomte op de bergen hadden hun schoonste najaarskleed
aangetrokken. Welk een tinteling van kleuren, waarin het goudbruin de
boventoon voerde! <span class="pagenum" title="44"></span><a id="p_44"></a>Welke spelingen van het licht! Deze October-maand
is wel inzonderheid de maand der schilders.</p>

<p>Ook hier in Amersfoort is de natuur al weer even schoon. Alléén nu en
dan steekt de stormwind op, die de toppen der boomen geheel
ontbladert, en op de vleugelen van het windgeruisch en 't
bladerengeritsel komt een klaagzang: &bdquo;<span xml:lang="la">Sic transit gloria mundi!</span>&rdquo; &bdquo;Zoo
gaat de heerlijkheid dezer wereld voorbij!&rdquo;</p>

<p>Treffende prediking, die daarin ligt, en die door wijlen Van Oosterzee
in zijn bekende dichtregelen eens zoo aandoenlijk werd vertolkt:</p>

<div class="poem">
<div class="stanza">
  <span class="i0">De dood heeft mij een brief geschreven,<br /></span>
  <span class="i1">Ik las hem op het dorrend blad,<br /></span>
  <span class="i0">Dat door den stormwind voortgedreven,<br /></span>
  <span class="i1">Op 't vensterglas heeft post gevat.<br /></span>
</div>
</div>

<p>Het is nu ongeveer een jaar geleden, dat ik deze dichtregelen 't eerst
las. Het was op mijn studeerkamer te Leiden. De stormwind joeg de
bladeren van de kastanjeboomen in mijn tuin tegen de glazen, en
tikkend vloog 't eene blad na 't andere er tegen op, alsof ze alle
mijn aandacht kwamen vragen. De woonden van dit vers sloegen aan. Een
gansch nieuwe gedachte vatte de teugels op in mijn zieleleven. Hoe
zoet de gedachte van den dood mij ook was, toch had ik steeds zijn dag
verre gesteld. Ik had mij een levensprogram gesteld, dat zou ik eerst
rustig afwerken en dan zou de Heere mij komen oproepen. Nu leerde ik
verstaan, dat de Heere ook mij plotseling uit het midden van mijn werk
zou kunnen oproepen, gelijk Hij reeds zoo velen had gedaan. Ik dacht
aan Kruijswijk, den krachtigen werker, die in weinige dagen midden uit
een arbeidzaam leven en uit het midden van een talrijk gezin werd
weggerukt; aan een Oranje, den hoogbegaafden <span class="pagenum" title="45"></span><a id="p_45"></a>prediker, die na een
langdurige ziekte mede werd weggenomen. Toen mij geopenbaard werd, wat
mij scheelde, dacht ik dan ook niet anders, of ook tot mij kwam nu de
Goddelijke sprake als tot Hiskia: &bdquo;Geef bevel aan uw huis, want gij
zult sterven, en niet leven&rdquo;. Hoeveel goeds mij ook van het
<span xml:lang="de">Czerny</span>'sche Instituut werd gezegd, ik kon weinig denken, dat ik daar
nog genezing zou vinden. Uit plichtsgevoel ging ik er heen. Op de
heenreis dacht ik in den trein telkens aan Frederik III, Duitschlands
keizer, die ongeveer op gelijken leeftijd dezelfde kwaal kreeg.
Slechts een klein gedeelte van 't rijk, waarover hij den schepter
voerde, zag ik. Doch hoe kort heeft hij slechts over 't groote en
krachtige rijk geregeerd. In 1888 stierf zijn vader, Keizer Wilhelm I.
Aller oogen waren gevestigd op den veelbelovenden nieuwen keizer,
wiens naam in 1870 in één adem met dien van een <span xml:lang="de">Von Moltke</span> en een <span xml:lang="de">Von
Bismarck</span> werd genoemd. Terstond openbaarde zich echter de kwaal.
Geregeerd heeft hij eigenlijk niet. Zijn regeering van twee maanden
was een tijd van zwaar lijden, en in korten tijd werd hij ten grave
gesleept. Indien bij één vorstelijk sterfbed, dan gold wel bij dit:
&bdquo;<span xml:lang="la">Sic transit gloria mundi!</span>&rdquo; &bdquo;Zoo gaat de heerlijkheid dezer wereld
voorbij!&rdquo; Voor 's keizers ziekte was toen geen middel bekend.</p>

<p>Maar zie, na dien tijd heeft de Heere in de wetenschap de ontdekking
der therapeutische Röntgenbehandeling gegeven, waardoor sommige
kankerziekten met vrucht worden bestreden. Zou de Heere ook mij
daardoor nog willen herstellen? Een oogenblik opende zich als in de
verte een deurtje, en blikte de hope mij even aan. In alle kerken in
Nederland werd gebeden, werd vurig gebeden. En zie, de God der
wonderen en der middelen heeft aanvankelijk rijken zegen geschonken.
De nawerking en doorwerking is thans boven verwachting goed. Mijn
vrouw en <span class="pagenum" title="46"></span><a id="p_46"></a>ik kunnen geen woorden vinden om den Heere voor dezen
aanvankelijken wonderbaren zegen te danken, waar de Heere aan kleinen
schenkt, wat Hij vroeger aan grooten heeft onthouden.</p>

<p>Natuurlijk weet ik zeer goed, dat ook nu nog allerlei complicaties
kunnen intreden, en dan is 't in weinig dagen of maanden afgeloopen.
Maar ook dan geen nood! Mijn leven is in des Heeren Hand en daarin
volkomen veilig. Zijn Vaderhand voert mij dan in de heerlijkheid,
waarvan geen &bdquo;<span xml:lang="la">sic transit gloria</span>&rdquo;, &bdquo;zoo gaat de heerlijkheid voorbij&rdquo;,
kan worden gezegd.</p>

<p>Naar die heerlijkheid wijst mij ook wederom 't dorrend blad. Zie 't
aan, in zijn schoone goudbruine kleur!</p>

<p>Al 't vergankelijke is gelijkenis van 't onvergankelijke. Het
zienlijke is niet blijvend, 't onzienlijke blijft eeuwig; maar daarom
is 't zienlijke niet waardeloos. Integendeel, al 't zienlijke heeft de
roeping om naar boven, naar de onzienlijke dingen te wijzen. Vooral
van de heerlijke dingen dezer aarde, van 't licht, van de kleuren, van
de bloemen, van de edelgesteenten gaat een sprake uit, die ons
toeroept: &bdquo;<span xml:lang="la">Sursum corda!</span>&rdquo; &bdquo;De harten naar boven!&rdquo; Daar is het eeuwige
licht! Daar zijn de wuivende palmen! De straten van goud! De perelen
poorten! De blinkende kleuren!</p>

<p>Nog eens, zie 't aan, 't afgevallen blad in zijn schoone goudbruine
kleur!</p>

<p>Het goud is de kleur der glorie, der heerlijkheid, der hemelen.</p>

<p>Het bruin is rood met zwart gemengd. Het rood, de kleur der liefde.
Het zwart, de kleur van den dood. Het bruin spreekt van een liefde tot
den dood.</p>

<p>Het goudbruin wijst naar boven, naar de heerlijkheid, naar de eeuwige
liefde. En ditzelfde blad, dat ons de vergankelijkheid predikt, wijst
ons in zijn vergaan nog naar <span class="pagenum" title="47"></span><a id="p_47"></a>boven, naar de onvergankelijke
heerlijkheid en liefde in de onzienlijke wereld.</p>

<p>O wat schoone symboliek is er toch in de schepping Gods!</p>

<p>Daarvan heeft de Heere ook gebruik gemaakt bij de instelling des
Heiligen Avondmaals.</p>

<p>Den eersten Zondag, dat wij hier waren, waren wij in de gelegenheid
daaraan deel te nemen, en niet gaarne laat ik dit voorbijgaan. Het
Heilig Avondmaal is mij altijd de liefste plek op aarde geweest. Dan
zeg ik altijd bij mij zelven: &bdquo;Neen, Gods Woord liegt niet! Neen,
Jezus liegt niet!&rdquo; Hij heeft alles volbracht. Hij heeft al de
Schriften vervuld. Hij heeft de volkomen zaligheid verworven. En tot
teeken en zegel daarvan schenkt Hij mij nu dit brood, als teeken en
zegel van Zijn verbroken vleesch; den drinkbeker, als teeken en zegel
van Zijn vergoten bloed. O, welke onderpanden van heerlijke liefde,
van liefde tot in den dood, van eeuwige liefde aan gansch onwaardigen.
Neen, Gods Woord liegt niet! Neen, Jezus liegt niet. En meer dan door
een engelverschijning of hemelstem word ik dan door deze eenvoudige
teekenen gesterkt in mijn Christelijk geloof, dat mij zulk een rijken
troost doet genieten.</p>

<p>O, waar zal ik beginnen, waar zal ik eindigen, om des Heeren lof groot
te maken? Ik zou den 116en psalm wel willen uitjubelen!</p>

<p>Geliefde gemeente, geve ons de Heere, dat we in een dankstond nog eens
Zijn Naam samen mogen grootmaken!</p>

<p>Wees daartoe den Heere bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="48"></span><a id="p_48"></a></p>

<hr class="brief" />

<div class="datum">Amersfoort, 6 November 1913.</div>
<div class="groet"><i>Geliefde gemeente!</i></div>

<p>Hoewel ik deze week weinig nieuws met betrekking tot mijn toestand te
schrijven heb, maak ik toch gaarne gebruik van de gelegenheid, die mij
de Kerkbode voortdurend verleent, omdat mij daardoor de gelegenheid
geboden wordt, Gods groote daden als in het midden der gemeente te
vertellen.</p>

<p>Ik ben nu veertien dagen thuis, en als ik terugzie op hetgeen achter
mij is, is 't mij als een droom. Maar geen droom is, wat God in die
dagen wrocht.</p>

<p>Laat ik 't u mogen verhalen.</p>

<p>Ik begin daartoe met een woord van Paulus. De heilige apostel schrijft
Fil. 1: 23 en 24: &bdquo;Want ik word van deze twee gedrongen, hebbende
begeerte, om ontbonden te worden en met Christus te zijn; want dat is
zeer verre het beste; maar in het vleesch te blijven is noodiger om
uwentwil&rdquo;.</p>

<p>Ik heb deze gesteldheid van den apostel-pelgrim weleens vergeleken bij
die eener vrouw en moeder, wier man naar Amerika trok, maar die zelve
nog met haar kinderen in het vaderland is gebleven. Haar man schrijft
haar, dat zij over moet komen, maar haar kinderen voorloopig in
Nederland bij de familie moet achterlaten, opdat zij eerst een goede
Hollandsche opvoeding verkrijgen, voordat ook zij naar de nieuwe
wereld verhuizen.</p>

<p>Denkt deze vrouw aan haar man, dan begeert zij vleugelen, om naar 't
verre land te snellen. Ziet zij evenwel op haar kinderen, dan voelt
zij zich nog aan den vaderlandschen bodem als vastgenageld.</p>

<p>Zóó was 't ook met Paulus. Verhief hij zijn hart tot den Heere in den
hemel, dan begeerde hij niets liever dan den marteldood te sterven.
Zag hij op de gemeente, dan verlangde <span class="pagenum" title="49"></span><a id="p_49"></a>zijn ziel naar leven en
vrijheid, om haar het Evangelie te mogen verkondigen. En door des
Heeren rijke en vrije genade stemt ook mijne ziel hiermede ten volle
overeen.</p>

<p>Ik was dezen zomer dan ook zoo dankbaar, toen ik meende, dat ik
langzaam vooruitging, en spoedig mijn heerlijken arbeid zou mogen
hervatten, of liever eigenlijk eerst recht zou beginnen, hoe zoet mij
steeds de gedachte der ontbinding en eeuwige verlossing ook ware. Ik
voelde wel, dat ik ernstig krank was; ik leed, vooral 's nachts, soms
onnoemelijke pijnen. Maar ik meende, dat dit een crisis was, die ik
moest doormaken, en dat ik daarna geheel herstellen zou. Ik had mijn
hoop op de Röntgen-bestraling gebouwd, en dacht niet anders, of ik zou
daardoor als door een van den Heere geschonken middel weldra geheel
genezen, hoewel mijn eigenlijke kwaal gaandeweg erger werd.</p>

<p>Dit duurde tot Donderdag 25 September. Dien dag vergeet ik nimmer! Ik
zou op dien datum naar Almelo gaan, om daar voor de Stichting te
werken. Vooraf ging ik echter even bij den dokter aan, die aan den
hoogleeraar om nader advies had geschreven, en dit had ontvangen. Op
weg naar 't station ging ik even bij den geneesheer aan, om dit advies
te vernemen.</p>

<p>Toen deelde mij de dokter kort en goed mede, dat volgens den professor
en hemzelven de Röntgen-bestraling zooals deze in ons land werd
toegediend, mij niets verder zou brengen, en dat er voor mij nog maar
één weg van ontkoming was: in 't Instituut van prof. <span xml:lang="de">Czerny</span> te
Heidelberg.</p>

<p>Daar stond ik. Het eenige middel, waarop ik mijn hope had gebouwd, was
mij ontnomen. Heidelberg leek mij onbereikbaar. In 't vaderland was ik
opgegeven. Het buitenland scheen voor mij gesloten.</p>

<p>Toch heb ik geen oogenblik gewankeld, de Heere heeft <span class="pagenum" title="50"></span><a id="p_50"></a>mij steeds bij
al mijne beproevingen een groote genade geschonken. Ik heb steeds in
toepassing mogen brengen, wat een cadet op een militair examen
anwoordde. Hem werd gevraagd, wat hij doen zou, wanneer zijn regiment,
in 't front door de infanterie, in den rug door de artillerie, links
en rechts door de cavalerie werd aangevallen. Ik zou commandeeren, zoo
luidde zijn antwoord: &bdquo;Mannen, knielt, bidt!&rdquo; Ditzelfde zeide ik
steeds tot mijne ziel in elken grooten nood. De zwaarste rampen
brachten mij altijd als in de onmiddellijke gemeenschap Gods, omdat ik
mij vasthield aan Hem als ziende den Onzienlijke, en in de grootste
smarten had ik dan de hoogste vreugde.</p>

<p>Zoo ging 't ook dezen dag.</p>

<p>Een oogenblik overwoog ik, wat mij te doen stond, naar huis te gaan,
of door te gaan. Ik besloot mijn reis voort te zetten, en onderweg den
Heere aan te roepen, om dan straks meer gesterkt thuis te komen.</p>

<p>Ge kunt u voorstellen, hoe ik op dien dag door de straten van Almelo
liep. Ik was als een schip zonder roer in den nood der baren, en
gedurig gingen mijne noodkreten op tot den Heere.</p>

<p>Het was markt in Almelo, en zeer druk op straat. Ik was midden in de
drukte. Een oogenblik was 't mij nu, alsof de Heere een kring om mij
hem trok. Ik zag niemand meer. Door 't geloof wonend in mijn hart,
openbaarde de Heere Zich in mij door Zijnen Heiligen Geest om mij met
kracht te versterken. Het was mij, of Hij mij van binnen in mijn hart
teeder de hand drukte, en tot mij zeide: &bdquo;Nu alles is afgesneden, nu
zal Ik voor u zorgen!&rdquo;</p>

<p>Ik kan niet beschrijven, hoe zalig, hoe veilig, hoe rustig ik mij nu
gevoelde. Op zulke oogenblikken is werkelijk van toepassing, wat Jean
Paul zoo schoon schreef:</p>

<p>&bdquo;<span xml:lang="de">Wie auch die Zeit vor dir vorüber fliege, die Gegenwart ist deine
Ewigkeit!</span>&rdquo; &bdquo;Hoe de tijd voor u ook voorbij <span class="pagenum" title="51"></span><a id="p_51"></a>snelle, het is heden uwe
eeuwigheid, en dit verlaat u nooit!&rdquo;</p>

<p>Zulk een oogenblik, zulk een heden komt uit de eeuwigheid en geeft
eeuwigheids-gevoel in het hart. Het licht, dat dan in de ziel schijnt,
mag nu en dan door wolken worden verdonkerd, de zon blijft, de wolken
verdwijnen, die zon is een eeuwige zon. Welke zaligheid doorstroomde
dan ook in die oogenblikken mijne ziel! Wat voelde ik mij veilig en
rustig in de eeuwige armen van den Koning van 't heelal.</p>

<p>Op 't zelfde oogenblik, dat de Heere mij aldus in Almelo sterkte, was
de dokter bij mijn vrouw, om haar de gansche verschrikkende
werkelijkheid te onthullen. Door den Heere kennelijk gesterkt, droeg
zij dien slag als een heldin. Ziedaar reeds de eerste bevestiging van
wat de Heere beloofde!</p>

<p>Nadat ik in Almelo mijn zaken had afgedaan, ging ik naar huis, met de
bedoeling om mijn vrouw deelgenoot te maken van wat de dokter mij had
gezegd, en met haar verder te beramen, wat ons nu te doen stond. Ik
had reeds mijn plan gemaakt. Ik wil 't maar niet meedeelen. Het is
niet uitgevoerd, want de Heere had anders gezorgd.</p>

<p>Thuis gekomen vermoedde ik weinig, dat al mijn huisgenooten reeds meer
wisten dan ik kon mededeelen. Mijn vrouw hoorde mij aan zonder te
ontstellen. Ik had niet veel tijd hierover na te denken. Binnen
weinige minuten kwam een vriend binnen, die mij mededeelde, dat ik
naar Heidelberg moest, en dat hij voor alles zorgen zou. Wat was
geschied? Eenige dagen tevoren had hij mij met den dokter ontmoet. De
dokter begreep, dat hij belang in mij stelde, ontbood hem buiten mijn
weten ten zijnent, en in weinige dagen werden door hen samen de
voorbereidende maatregelen voor mijn vertrek getroffen. Zaterdag 27
September werd ook mij nu de werkelijkheid mijner ziekte medegedeeld.
Maandag 29 September zaten wij reeds in den trein naar Heidelberg. Wat
in ons land niet <span class="pagenum" title="52"></span><a id="p_52"></a>verkregen kon worden, is daar bereikt; het uitwendig
kankergezwel is nagenoeg geheel verdwenen. Alleen de tong zit aan de
achterzijde nog met zweertjes. De bedoeling van de tweede kuur is, om
dan vooral de tong aan te vatten. Ook voor die tweede reis is alles al
weer bijeen, of nagenoeg bijeen. Heeft de Heere nu woord gehouden, of
niet? Heeft de Heere gezorgd, of heeft Hij niet gezorgd?</p>

<p>Geliefde gemeente, ik hoop met u nog eens te zingen:</p>

<div class="poem">
<div class="stanza">
  <span class="i0">Zalig hij, die in dit leven<br /></span>
  <span class="i0">Jakobs God ter hulpe heeft;<br /></span>
  <span class="i0">Hij, die door den nood gedreven,<br /></span>
  <span class="i0">Zich tot Hem om troost begeeft,<br /></span>
  <span class="i0">Die zijn hoop in 't hachlijkst lot<br /></span>
  <span class="i0">Vestigt op den Heer, zijn God!<br /></span>
</div>
</div>

<p>Zoo is het!</p>

<p>Wat hoop ik nu voor de toekomst?</p>

<p>Ik heb tegenover den Heere geen enkel recht, en ik maak geen enkele
aanspraak op één seconde levens. Dit ligt in mijn oude natuur geheel
verbeurd. En wanneer de Heere mij heden nog wegnam, zou ik moeten
zeggen: &bdquo;Heere, Gij hebt woord gehouden! Gij, die machtig zijt, om
meer dan overvloedig te doen, boven ons bidden en boven ons denken,
Gij hebt werkelijk boven bidden en denken aan mij welgedaan!&rdquo;</p>

<p>Toch heb ik in hetgeen de Heere beloofde en deed, een krachtigen
pleitgrond om bij Hem aan te houden, en te zeggen: &bdquo;Heere, Gij zijt de
Getrouwe&rdquo;.</p>

<div class="poem">
<div class="stanza">
  <span class="i0">Gedenk aan 't woord, gesproken tot uw knecht,<br /></span>
  <span class="i0">Waarop Gij mij verwachting hebt gegeven:<br /></span>
  <span class="i0">Dit is mijn troost, in druk mij toegelegd;<br /></span>
  <span class="i0">Dit leert mijn ziel U achteraan te kleven;<br /></span>
  <span class="i0">Al 'tgeen uw mond aan mij had toegezegd<br /></span>
  <span class="i0">Gaf aan mijn hart vertroosting, geest en leven.<br /></span>
</div>
</div>

<p><span class="pagenum" title="53"></span><a id="p_53"></a></p>

<p>Bij Gods troon pleit ik ook om genezing. Maar ik doe dit met volkomen
onderwerping van mijn wil aan des Heeren wil, die alleen goed, wijs en
heilig is.</p>

<p>Zoo blijf ik een volkomen troost genieten.</p>

<p>En waarom ik u dit nu mededeel?</p>

<p>Waarom anders dan om u aan te sporen, uw gansche lot in des Heeren
hand te bestellen. Niemand weet, wat hem boven 't hoofd hangt. Wie zou
voor een jaar gezegd hebben, dat dit dreigend kwaad boven mij zou
worden opgehangen? Maar wat ook gebeure, &bdquo;die in de schuilplaats des
Allerhoogsten is gezeten, die zal vernachten in de schaduwe des
Almachtigen&rdquo;. Niemand behoeft bij den Heere verontschuldiging te
maken, dat ook hij komt. Niemand behoeft te vreezen, dat hij zal
worden afgewezen. Het hartelijkst welkom, de grootste rijkdom van
genade is van tevoren zeker. Moge dit schrijven u opwekken u voor ziel
en lichaam, voor tijd en eeuwigheid, in Gods hand te bestellen; ik zal
er geen spijt van hebben, dat ik wat geleden heb, en het is u dan tot
eeuwig heil geweest.</p>

<p>Moge dit zoo zijn!</p>

<p>Dit wenscht u hartelijk</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 12 November 1913.</div>
<div class="groet"><i>Geliefde gemeente!</i></div>

<p>Hoewel 't eenigszins moeielijk gaat, zend ik U toch ook ditmaal mijn
brief.</p>

<p>Mijn vertrek is acht dagen vervroegd, zoodat ik in plaats van de
volgende week reeds morgen D.V. naar Heidelberg ga. Dit geeft
bijzondere drukte. Toch neem ik er den tijd af U nog even te
schrijven. <span class="pagenum" title="54"></span><a id="p_54"></a></p>

<p>Mijn vervroegd vertrek en de bloote mededeeling daarvan zouden allicht
eenige ongerustheid bij u kunnen verwekken. Daarvoor is echter geen
reden. Terwijl 't gezwel in den hals, dat de oorzaak der kwaal is,
nagenoeg geheel verdwijnt, is de dikte op de tong een weinig
teruggekomen. Volgens den geneesheer kan dit een onschuldige oorzaak
hebben. 't Kan echter ook zijn, dat de kwaal, die op de ééne plaats
verdwijnt, op een andere plek een voedingsbodem zoekt. In dit laatste
geval is 't noodig, dat zij ook daar zoo spoedig en zoo krachtig
mogelijk worde aangevat. De vervroeging der afreis is dus een
maatregel van groote voorzichtigheid.</p>

<p>Tot 't vertrek gereed, zie ik met groote dankbaarheid terug op hetgeen
de Heere mij hier, ook in natuurlijk opzicht, geschonken heeft. Het
najaar vergoedt aan schoone dagen ruimschoots, wat de zomer onthield,
en vooral door een kranke, die de buitenlucht genieten mag, wordt dit
hoogelijk gewaardeerd.</p>

<p>Wat ik genoten heb in de schoone plantsoenen alhier! Heele poozen kon
ik staan te turen voor reuzenboomen, die hier prijken, met hun
geweldig zwart-groene, of grijs-groene stammen, hun dun, teeder
najaarsloover, varieerend in tint, van licht-groen en goudgeel tot
goudbruin. In de grilligste vormen slingeren zich de zwarte takken
dooreen. Als met betraand oog giet de najaarszon haar glimmende
straaltjes neder, die spelen op 't vochtig blad. Ieder dier boomen is
een wonderstuk van schoonheid, een pracht-uitgave van de werken Gods.
Menigmaal kwam de gedachte bij mij op: wanneer er al dit moois is, en
er denkende menschelijke geest is, die dit schoon in zich opneemt, 't
geniet, 't eet en drinkt, dan moet er zijn de Eeuwige Geest, die dit
alles formeerde, de Kunstenaar en Bouwmeester van 't gansch heelal,
die als Bouwmeester bovenal ook Kunstenaar is! En uit het Woord van
God <span class="pagenum" title="55"></span><a id="p_55"></a>jubelde mij dan tegen wat de dichter van den 50en psalm zingt:</p>

<p>&bdquo;Uit Sion, de volkomenheid der schoonheid, verschijnt God blinkende&rdquo;.</p>

<p>Neen in Sion staat geen altaar van den Onbekenden God. &bdquo;God is bekend
in Juda&rdquo;. In den tempel, in het altaar, in den priesterdienst, in de
rollen der profeten, bovenal in de zending en overgave van Zijnen
lieven Zoon tot onze eeuwige verlossing verschijnt onze God blinkende;
blinkende in den glans en gloed zijner drievuldige heiligheid.</p>

<p>Welk een onderscheid dan ook tusschen de openbaring Gods en hetgeen de
heidenen van hun goden fabelen. De goden der heidenen zijn
geidealiseerde menschen, die nochtans als de grootste deugnieten dezer
aarde elkander beliegen en bedriegen.</p>

<p>Onze God is de Driemaalheilige. Heilig in Zijn woning; er komt niet
binnen, wat verontreinigt. Heiligheid is het sieraad van Zijn Sion op
aarde. Algeheele levenswijding en heiliging is de dure roeping van
Zijn volk op aarde.</p>

<p>Dit verkondigt de Heere in dezen psalm aan Zijn gunstgenooten, die
zijn verbond maken met offeranden. Hij maakt hun duidelijk, dat Hij
niet gelijk de heidensche goden als een bedelaar komt; want Zijns is
de aarde en haar volheid. Hij maakt hun duidelijk, dat Hij van zijn
gunstgenooten bovenal de offerande van hun gansche leven vraagt.</p>

<p>Daarom wijst Hij uit Zijn gemeenschap de goddeloozen, die Zijne
woorden achter hunnen rug werpen; degenen, die deelen met de dieven,
die deelgenooten der overspelers zijn, en lastering spreken tegen den
zoon hunner moeder. Niet zonder reden noemt de Heere juist dezen bij
name: geldmakerij, overspel, en bevechten van elkander met het zwaard
van den laster zijn steeds de hoofdzonden in tijden <span class="pagenum" title="56"></span><a id="p_56"></a>van verval. Alle
deze zondaren dreigt de Heere met het vuur van zijn toorn. Alleen
dengenen, die hun weg wel aanstellen, zal de Heere Zijn heil doen
zien.</p>

<hr class="tbdash" />

<p>En waar moeten dan blijven, die hun weg niet wel hebben aangesteld?
Die met de dieven deelden, deelgenooten werden van de overspelers,
tegen hun broeders lasterden, of wellicht nog erger deden?</p>

<p>Op deze vraag geeft het antwoord de volgende psalm, de 51ste psalm, de
bekende hemelladder, waarmede reeds menigeen uit diepen val werd
opgericht, de psalm van 't verbroken hart; de psalm, waarin David
betuigt: &bdquo;De offeranden Gods zijn een gebroken geest; een gebroken en
verslagen hart zult Gij, o God! niet verachten!&rdquo;</p>

<p>Een gebroken hart!</p>

<p>Maar welke beteekenis kan dit hebben in de oogen Gods?</p>

<p>Welke waarde heeft iets, dat gebroken is!</p>

<p>Ge hebt een kostbare vaas. Ze breekt in duizend stukken. Weg is uw
vaas; weg is al haar waarde. Wat beteekent de kostbaarste vaas bij 't
meest gewone menschenhart? En welke waarde kan 't gebroken
menschenhart hebben in de oogen des Heeren?</p>

<p>Welke waarde?</p>

<p>Vraag dit aan de heilige engelen, die hun harpen stemmen wanneer zij
zien, dat dit groote werk des Heiligen Geestes, dit wonderwerk der
verbreking des harten, aan een arm zondaar wordt gewrocht! Of liever
nog, vraag dit aan een David, een Manasse, een Petrus, een Paulus, hoe
zalig zij 't hebben ervaren, dat de Heere woont nabij de gebrokenen
van hart en de verslagenen van geest! Vooral Paulus is in dezen een
merkwaardig voorbeeld. Na zijn bekeering heeft hij door genade steeds
zijn weg aangesteld. Hoe bitter klaagt hij nochtans in Romeinen <span class="pagenum" title="57"></span><a id="p_57"></a>Zeven
over de kracht der inwonende zonde! Romeinen Zeven is de 51ste psalm
van Paulus!</p>

<p>Hoort hem daarin ten slotte klagen: &bdquo;Ik ellendig mensch, wie zal mij
verlossen uit het lichaam dezes doods?&rdquo;</p>

<p>Beter dan ooit kan ik thans deze beeldspraak van Paulus verstaan.
Iemand, die dit niet ondervindt, weet niet wat 't zegt: overigens zich
gezond te gevoelen, maar dan gevangen te zitten in de omklemming eener
doodelijke krankheid, die U op den grond werpt, en met grimmig gelaat
't mes dreigend boven u zwaait! O 't is een vreeselijke krankheid
waaraan ik lijd, en waarvan alleen de naam reeds doet sidderen!</p>

<p>En toch wat beteekent deze schrikkelijke lichamelijke bezoeking nog
bij het zedelijk kwaad der zonde? De zonde is 't vreeselijke zwarte
hoofdstuk der menschelijke historie. Alle ellende van ouders,
kinderen, gezinnen, geslachten, volken, alle vreeselijkst denkbare
krankheden behooren tot dit zwarte hoofdstuk. Tot dit hoofdstuk
behoort ook het lijden van 't arme kind van God, dat naar de
gemeenschap met den Driemaalheilige dorst, maar in die
gemeenschapsoefening telkens belemmerd wordt door de schrikkelijke
macht der inwonende zonde, en die luide klaagt: &bdquo;Ik ellendig mensch,
wie zal mij verlossen uit het lichaam dezes doods?&rdquo;</p>

<p>Zalig, driewerf zalig, wie, in welke ellende ook, alzoo meer over de
zonde dan over de ellende, die 't vruchtgevolg der zonde is, leert
klagen! Want hoort het, naarmate Paulus dieper klaagt, roemt hij
luider: &bdquo;Ik dank God door Jezus Christus, onzen Heere!&rdquo;</p>

<p>&bdquo;Uit Sion, de volkomenheid der schoonheid, verschijnt God blinkende&rdquo;;
blinkende in de heiligheid van 't verlossingswerk, dat Hij in Christus
wrocht. Want alzoo heilig is Gods toorn tegen de zonde, dat Hij haar,
liever dan dat Hij haar ongestraft liet blijven, gestraft heeft aan
Zijn <span class="pagenum" title="58"></span><a id="p_58"></a>Eeniggeboren Zoon. Maar daarom is dit verlossingswerk dan ook
een volkomen werk. Is aan onze zijde altijd alles verloren, aan Jezus'
zijde is voor den grootsten der zondaren altijd alles behouden. Zijn
bloed reinigt van alle zonden. Hij heiligt door Zijn Geest, zoodat wij
in beginsel over de kracht der inwonende zonde triomfeeren. Hij legt
de roemtaal op de lippen: &bdquo;Zou is er dan geen verdoemenis voor degenen
die in Christus Jezus zijn, die niet naar het vleesch wandelen, maar
naar den Geest.&rdquo;</p>

<p>Ja, wilt ge de waarde zien van 't gebroken hart, vergelijk dan
Romeinen 8 met Romeinen 7. Is Romeinen 7 de 51e Psalm, Romeinen 8 is
het Hooglied van 't Nieuwe Testament, gezongen door denzelfden man,
die in Romeinen 7 uit zijn gebroken hart klaagt over de kracht zijner
inwonende verdorvenheid. In Romeinen 8 roemt hij in de hoogste en
verhevenste goederen des Nieuwen Testaments, in de leiding, in het
getuigenis, in de voorbede des Heiligen Geestes. Hij verheugt er zich
in, dat allen, die God liefhebben, alle dingen medewerken ten goede.
Hij, die zichzelven het meest beschuldigt, daagt al zijn beschuldigers
uit, en zegt: &bdquo;Wie zal beschuldiging inbrengen tegen de uitverkorenen
Gods?&rdquo; Hij besluit met de jubelende tonen: &bdquo;Want ik ben verzekerd, dat
noch dood, noch leven, noch engelen, noch overheden, noch machten,
noch tegenwoordige, noch toekomende dingen, noch hoogte, noch diepte,
noch eenig ander schepsel ons zal kunnen scheiden van de liefde Gods,
welke is in Christus Jezus, onzen Heere&rdquo;.</p>

<p>Geliefde gemeente, terwijl ik dit schrijf, is 't mijne bede dan ook,
dat de Heere mij bij mijn nieuwe reis dien grooten schat van 't
verbroken hart, dat meer over de zonde dan over de ellende klaagt,
slechts medegeve. Hoe 't dan ook ga, dan gaat 't altijd goed. Dit is
't wat ik een iegelijk uwer ook van harte toebid. <span class="pagenum" title="59"></span><a id="p_59"></a></p>

<p>De Franschman <span xml:lang="fr">Bordeaux</span> schreef een boek, dat den titel voert: &bdquo;<span xml:lang="fr">la peur
de vivre</span>&rdquo;, &bdquo;de vrees om te leven&rdquo;. In een inleiding op dit boek
verwijt <span xml:lang="fr">Réné Doumic</span> aan het Fransche volk, dat zij alleen zichzelven
zoeken. Van ondernemingsgeest, van offervaardigheid voor anderen is
bij velen geen sprake meer. De meesten jagen enkel naar geld. De
wellusten worden onbeschaamd gediend. De een trapt den ander om zelf
te stijgen. Zij hebben 't hoogste woord, wanneer alles voor den wind
gaat. Maar wanneer de rampen komen, zitten zij is een hoekje te
sidderen en te vloeken. Ze hebben een vrees voor het werkelijke leven,
met al zijn verantwoordelijkheid, met al zijn eischen. Zij hebben
alléén de zonde lief, en beven voor alle ellende. Begint deze maar
even te drukken, dan werpen velen zulk een leven als geheel waardeloos
in den zelfmoord weg.</p>

<p>Hoe vreeselijk is de dienst der zonde!</p>

<p>Geliefden, dat we haar mogen haten, vlieden, mijden! Dat we met al
onze zonden steeds aan de voeten van Jezus komen! Dat we de reiniging
zoeken van alle besmetting des vleesches en des geestes door Zijn
bloed en door Zijn Geest! Dan smaken we de rechte zoetheid van het
werkelijke leven, zelfs temidden van alle uitwendige ellende, hoe
zwaar deze ook drukken moge, en zingt onze ziel als de nachtegaal haar
schoonste lied in den donkersten nacht.</p>

<p>Hiermede wil ik thans besluiten, ons beiden wederom aan uwe voorbede
aanbevelend.</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="60"></span><a id="p_60"></a></p>

<hr class="brief" />

<div class="datum">Heidelberg, 19 November 1913.</div>
<div class="groet"><i>Geliefde gemeente!</i></div>

<p>Donderdag 13 November zijn we dan weer naar Heidelberg vertrokken. Ds.
en Mevr. Teerink deden ons weer uitgeleide aan 't station<ins class="corr" id="corr15" title="Bron: .&nbsp;.">.</ins> Het weer
was zeer onstuimig. Grauwe, regenzwangere wolken zwierden langs het
zwerk, en zagen dreigend op ons neer.</p>

<p>Was 't buiten somber, van binnen scheen de zon van Gods vriendelijke
gunst. Ik had den nacht rustig geslapen, en terstond bij 't ontwaken
verkwikte de Heere me door allerlei troostwoorden: &bdquo;Ik ben 't, die met
de verdrukking de uitkomst geef&rdquo;; &bdquo;Roep mij aan in den dag der
benauwdheid, en Ik zal er u uithelpen, en gij zult Mij eeren&rdquo;; &bdquo;Zij
zullen met vreugde uittrekken, en met vrede voortgeleid worden&rdquo;.
Hoewel 't mijn stelregel niet is, wanneer mij dergelijke troostwoorden
invallen, deze dadelijk als bijzondere beloften te beschouwen, zoo kan
ik toch niet nalaten te eten, wanneer de Heere aldus de tafel voor
mijn aangezicht komt toerichten. Ik gevoelde mij dus verkwikt en
versterkt, en we gingen wederom met goeden moed op reis.</p>

<p>Na een rit van ongeveer vier uren, bereikten we eindelijk Keulen, en
stapten we weer in den trein naar Mannheim. Spoedig waren we nu weer
aan den heerlijken Rijnoever, waar de trein ruim drie uren achtereen
tusschen hooge bergen doorstoomt.</p>

<p>Ik had mij voorgesteld, nu eens een natuurverschijnsel te zien,
waarvan ik vroeger wel de beschrijving had gelezen: dat ravenzwarte
wolken in wilde vaart over de bergen vegen. Het weer was echter
intusschen opgeklaard, de lucht was lichtblauw, en witte wolken
stonden als drommen aan den hemel.</p>

<p>Na een voorspoedige reis kwamen we 's avonds half-acht <span class="pagenum" title="61"></span><a id="p_61"></a>welgemoed in
Heidelberg aan. Den volgenden morgen werd ik dadelijk onderzocht door
de beide professoren <span xml:lang="de">Czerny</span> en <span xml:lang="de">Werner</span>. O, wat was 't me weer goed weer
bij deze beide mannen te zijn! Beide mannen zijn ware priesters der
wetenschap, rechte geneesheeren bij de gratie Gods, gedreven door de
heilige aandrift om menschen van den dood te redden. Exc. prof. <span xml:lang="de">Czerny</span>
is daarbij niet alleen een priester, maar evenals <span xml:lang="fr">Pasteur</span> te Parijs,
en <span xml:lang="de">Kort</span> te Berlijn, ook een vorst. Uit binnen- en buitenland vloeide
hem in korten tijd één millioen Mark toe, om 't <span xml:lang="de">Samariterhaus</span>, 't huis
van barmhartigheid, te grondvesten, waarin allerlei ellendigen
behandeld worden.</p>

<p>Prof. <span xml:lang="de">Werner</span> is een man met Duitsch-militaire houding, snelle
bewegingen, aangename manieren, sympathieke oogen, een stem van
muziek, en daarbij de vriendelijkheid en goedheid zelve. Met de
grootste zorg heeft hij mij de vorige maal nagegaan, en ook nu weer
werd ik met de grootste nauwkeurigheid onderzocht. Dit onderzoek
scheen de beide heeren nogal tot tevredenheid te stemmen. Volgens
prof. <span xml:lang="de">Werner</span> ben ik een van de ernstigste patiënten, maar ben ik ook
zoo sterk vooruitgegaan, dat er thans goede hope is.</p>

<p>O, wat is de Heere goed! Hoe krachtig heeft Hij tot hiertoe Zijne
heerlijke trouw aan mij bevestigd! Hij heeft mij daardoor in staat
gesteld, ook anderen te troosten.</p>

<p>Toen wij voor de eerste maal weer in de wachtkamer kwamen, troffen wij
daar ook Hollanders aan. Spoedig waren wij met elkander in kennis.
Drie hunner waren naar Heidelberg gegaan, omdat zij in de bladen van
mijn behandeling alhier gelezen hadden. Weldra bezochten wij hen dan
ook, om hun een woord van troost toe te spreken.</p>

<p>Bij chirurgische behandeling heeft men spoedig een resultaat, hetzij
dan ten goede of ten kwade. Bij de geneeskundige <span class="pagenum" title="62"></span><a id="p_62"></a>behandeling, die
hier in den regel wordt gevolgd, is dit anders. De inspuitingen met
enzytol en de Röntgen-bestralingen pakken 't lichaam wel sterk aan;
maar men weet niet, wat in 't lichaam zelf plaats heeft. Nu voelt men
zich zus, dan weer zoo, en moet geduldig afwachten. Dit maakt vooral
in den beginne wel eens ongeduldig en moedeloos. Men wil zoo gaarne
dadelijk een resultaat, en liefst een verrassend resultaat zien,
terwijl dit eerst later komt. Ik kon hen hierop uit mijn ervaring
wijzen, en hen aansporen, 't oog naar boven te slaan, en de hulpe te
verwachten van den God der middelen en der wonderen. Op deze wijze kan
ik dus ook hier mijn arbeid voortzetten.</p>

<p>Zondagmorgen gingen we weer ter kerk in de prachtige <span xml:lang="de">Friedenskirche</span> te
<span xml:lang="de">Handschuhsheim</span>. Het was dien dag juist oogst- en dankfeest. De
uitwendige symbolen daarvan waren op echt Duitsche wijze met kwistige
hand in de kerk aangebracht. Preekstoel en koor waren met klimop en
wijnranken bewonden. In 't koor prijkten op een groote tafel
kristallijnen schalen met zilveren voeten, deze schalen waren hoogop
met blinkende appelen gevuld. Ik heb begrepen, dat deze na den dienst
aan de kinderen werden uitgedeeld. Het kleine grut kwam althans
terstond na afloop van den dienst in grooten getale de kerk binnen.</p>

<p>De predikant koos als tekst zijner rede, Psalm 118: 15&ndash;18. Krachtig
wekte hij de gemeente op bij de resultaten van den oogst naar boven te
zien op Hem, van Wien alle dingen afhankelijk zijn. Vooral de wijn- en
ooftbouw schijnen dit jaar vele teleurstellingen te hebben gehad. Dit
gaf den leeraar aanleiding om de paradox uit te spreken, dat wij
vooral in slechte jaren den Heere niet 't minste moeten danken. Hij
bewees deze schijnstrijdige stelling met de juiste opmerking, dat wij
eerst in <span class="pagenum" title="63"></span><a id="p_63"></a>dagen van krankheid de gezondheid recht leeren waardeeren,
en alzoo ook in jaren van teleurstelling niet alleen voor de
tegenwoordige, maar ook voor de vroegere zegeningen Gods den Heere
recht leeren danken. Bovendien, op een dankdag behoeven wij niet
alleen te danken, maar mogen wij ook bidden tot Hem, die sprak: &bdquo;De
Heere is nabij allen, die Hem aanroepen, die Hem aanroepen in der
waarheid.&rdquo; Laten we 't doen in 't besef, dat wij alles hebben
verbeurd. Laten wij 't doen in waar geloof. In der waarheid.</p>

<p>Deze heerlijke preek geeft mij wederom stof tot veel denken.</p>

<p>Wanneer ik hetgeen ik heb verdiend vergelijk met hetgeen de Heere mij
thans oplegt, och, wat heb ik dan nog stof tot danken. Tot danken aan
Hem, van Wien de dichter van den 103en psalm jubelt, en van Wien mijne
ziel 't meejubelt: &bdquo;Hij doet ons niet naar onze zonden, en vergeldt
ons niet naar onze ongerechtigheden.&rdquo;</p>

<p>Ik maak een tweede vergelijking, en weeg, wat ik door mijne zonde heb
verdiend, af tegenover den rijkdom van weldaden, waarmede de Heere mij
vooral in deze dagen omringt. Dan gaat 't mij wederom als den dichter
van den 103en psalm. De zegeningen Gods worden als een heerlijke
tempel voor mij, en in 't midden daarvan roep ik als een beweldadigde
tollenaar uit: &bdquo;Loof den Heere<ins class="corr" id="corr16" title="Bron: .">,</ins> mijne ziel! en al wat binnen in mij
is, Zijnen heiligen Naam. Loof den Heere, mijne ziel! en vergeet geen
van Zijne weldaden&rdquo;.</p>

<p>Ik maak een derde vergelijking. Ik denk aan 't geen ik mij door mijne
zonden heb waardig gemaakt, en vestig dan 't oog op 't lijden van den
Heiland, die onschuldig zoo nameloos veel leed voor schuldigen, om
voor dezen een eeuwig behoud te verwerven. Ik lees tegenwoordig bijna
dagelijks in 't schoone hoekje van Thomas à <span class="pagenum" title="64"></span><a id="p_64"></a>Kempis: &bdquo;Meditatiën over
het leven van Christus.&rdquo; Welk een beschaming, maar ook welk een troost
ontvangt mijn ziel dan vooral uit de overdenking van Jezus' heilig
lijden en sterven!</p>

<p>Ik maak nog een vergelijking, en plaats datgene, wat ik door mijn
zonde heb verdiend tegenover datgene wat de Heiland voor mij heeft
verworven. En dan roep ik als de dichter van den 103en psalm hemel en
aarde op tot een machtig koorgezang, om den Heere te loven, en zeg
daarbij tot mijne ziel: &bdquo;En gij, mijn ziel, looft gij Hem bovenal!&rdquo;</p>

<p>Maar dit volmaakt danken zal eerst in de eeuwigheid zijn. O heerlijke
eeuwigheid! Gij verzacht alle lijden dezer aarde, dat als een druppel
in een oceaan verzinkt!</p>

<p>Beproefden, laat ons maar veel deze vergelijkingen maken, en wij
leeren God in alles danken. In alles, zelfs in de zwaarste
beproevingen!</p>

<p>Laat ik u ten slotte nog een aangename ontmoeting mededeelen, die we
hier hadden. Op de tafel in de wachtkamer zag ik een blaadje liggen,
dat den titel voerde: &bdquo;<span xml:lang="de">Lebensfragen beantwortet für moderne Menschen.</span>&rdquo;
&bdquo;Levensvragen, voor moderne menschen beantwoord.&rdquo;</p>

<p>Twee onderwerpen werden daarin behandeld: &bdquo;Wereldbeschouwing en
zedelijkheid,&rdquo; en &bdquo;Hoe iemand van zijn angst verlost wordt.&rdquo; Een
uitnemend geschreven blaadje, dat als model kan dienen voor allen, die
onder de hoogere standen willen evangeliseeren. In een andere
wachtkamer vond ik een traktaatje, nog inniger geschreven. In korte
stukjes werden daarin de volgende onderwerpen besproken: Waarom moet
ik lijden? Uwe droefenissen en moeilijkheden. Een slapelooze nacht.
Hoe verhoort God onze gebeden? Hiernamaals! Een probaat middel.</p>

<p>Het eene stukje is nog al stichtelijker dan 't andere, en alle tezamen
vertroosten mij zeer. Natuurlijk dacht ik <span class="pagenum" title="65"></span><a id="p_65"></a>dadelijk: Ik moet zien,
welke hand deze daar heeft gelegd. Spoedig was zij ondekt: een dame
uit Barmen, een allervriendelijkste verschijning, een lijderes, met de
vreugde der Christelijke hope in 't zielvol oog. Dadelijk stelden we
ons aan haar voor, en dankten haar voor haar arbeid. &bdquo;Ach, was haar
antwoord, 't geeft zoo weinig!&rdquo; Ik was blijde haar terstond 't
tegendeel te kunnen verzekeren, en haar te zeggen, hoe haar traktaatje
mij verkwikt had. Ik voegde er bij, dat ik een stukje vertalen zou, en
naar Holland zenden. &bdquo;Wie weet, hoe velen in Holland er door vertroost
zullen worden. Zoo brengt uw arbeid menigmaal zegen, zonder dat u 't
zelve merkt.&rdquo;</p>

<p>Het spreekt vanzelf, dat mijn vrouw en ik dadelijk dikke vrienden met
haar werden.</p>

<p>Ik vervul thans mijn belofte, en vertaal ten slotte 't kleinste
stukje, opdat mijn brief niet te groot worde.</p>

<p>&bdquo;Hoe verhoort God onze gebeden?&rdquo;</p>

<p>&bdquo;Het is den Heere om onze bevestiging en opvoeding te doen en niet in
de eerste plaats om het effenen der wegen, om het drogen der tranen.
Merken we dit toch goed op, wanneer we in nood bidden: &bdquo;Heere help
ons, wij vergaan!&rdquo; Laten wij nooit meenen, dat Hij ons alleen dan
verhoord, wanneer Hij op eenmaal de smarten wegneemt en effen baan
maakt. De Heere kan ook alzoo en beter verhooren, wanneer Hij ons
kracht geeft tot dragen, en wij in den smeltoven gelouterd, voor Zijn
dienst meer geschikt gemaakt, meer naar Christus' beeld hervormd en
voor de eeuwige heerlijkheid rijper gemaakt worden.&rdquo;</p>

<p>Moge werkelijkheid worden, wat ik zei, en ook dit nog velen ten zegen
zijn.</p>

<p>Ons wederom in uwe gebeden aanbevelend, blijf ik</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="66"></span><a id="p_66"></a></p>

<hr class="brief" />

<div class="datum">Heidelberg, 25 November 1913.</div>
<div class="groet"><i>Geliefde gemeente!</i></div>

<p>Vanaf 16 November ben ik tot op heden elken dag geregeld behandeld,
behalve Zaterdag 22 November. Op dien dag was 't de Diës der
Universiteit, en ieder Leidenaar weet, wat dit voor een academiestad
beteekent.</p>

<p>Aan den avond van dien dag maakte ik een kleine wandeling naar
<span xml:lang="de">Handschuhsheim</span>, dat mij langzamerhand lief is geworden, niet alleen om
zijn schilderachtige ligging maar ook om zijn voortreffelijk kerkelijk
leven. <span xml:lang="de">Handschuhsheim</span> is de Sionsburcht van Heidelberg.</p>

<p>Het was een prachtige stille avond. Het gewoel van Oud-Heidelberg lag
ver achter mij. Ik was de eenige wandelaar op de <span xml:lang="de">Landstrasse</span>. Rechts
hief de bergketen haar ruige, bultige ruggen omhoog. Links strekte het
Heidelbergdal zich uit. Rondom mij flonkerden de gloeilichtjes als sterren
op aarde. Een oogenblik later begon de klok van <span xml:lang="de">Handschuhsheim</span> haar
volle, statige tonen door de bergen en over de vlakte te beieren. Het
zou den volgenden dag nationale boete- en bededag zijn. Deze werd nu
ingeluid.</p>

<p>Toen overviel mij een heimwee naar den ouden tijd, naar den tijd van
Frederik III, van Ursinus en Olevianus, naar den tijd, toen het
waarachtig Christendom in het publieke leven den boventoon voerde. Ik
had juist de woorden gelezen, die Minister Pleijte in onze Tweede
Kamer over de verhouding van den Javaan tot den Islam gesproken had.
&bdquo;Voor den Javaan is de Islam niet alleen zijn Godsdienst, maar zijn
alles!&rdquo; Ik dacht toen dadelijk: &bdquo;Maar is onze verhouding tot het
Christendom een andere?&rdquo; Neen, de liberalen hebben 't nooit begrepen.
Maar met meer recht dan de Islam voor den Javaan, is het Christendom
voor ons Christenen meer dan een Godsdienst, <span class="pagenum" title="67"></span><a id="p_67"></a>het is ons alles. Dat
was 't voor een Frederik III en zijn trouwe geestelijke
lijfstaffieren. Dit was het voor de helden, die toen in Nederland in
den strijd om 't behoud van het ware Christendom alles voor alles
gaven. Welk een kostelijke tijd, toen zulke mannen in het publieke
leven den toon aangaven!</p>

<p>Helaas, 't werd spoedig anders. Het talent, het genie, de wetenschap,
de kunst werden de goden der eeuw, de cultuur en nog eens de cultuur
werd de Godsdienst van den tijd, uitwendige beschaving ging verre
boven wedergeboorte en bekeering. Pelagius werd wederom de leeraar der
volken. Luther, Calvijn, Augustinus, in naam geëerd, werden in de
werkelijkheid afgedankt. En thans is 't zoover gekomen, dat de ware
religie in 't leven als een onnutte dienstmaagd ter deure is
uitgewezen.</p>

<p>Oogenschijnlijk is dit geen verlies. Sinds de mensch den hemel uit 't
oog verloor, begon hij zich immers meer aan de aarde te wijden. En met
welke resultaten? Met recht spreekt men van de wonderen der techniek.
Steden en dorpen breiden zich uit, en worden steeds fraaier.
Achterhoeken zijn er niet meer. Alles krijgt op de een of andere wijze
aansluiting aan 't wereldverkeer. Aan ieder wordt langzamerhand een
plaats ingeruimd aan den welgevulden disch der culturen.</p>

<p>Vooral in een stad als Heidelberg valt voor den mensch der wereld
zooveel te genieten. Concerten, schouwspelen, lezingen van
ongeloofsapostelen, 't is elken avond wat anders, en soms van alles
tegelijk.</p>

<p>Maar in dit schijnbaar schoone levensconcert klinkt één schrikkelijke
wanklank, en dit is de dood! Op de kermis der ijdelheid schrijdt één
boetprediker voort, dien niemand kan keeren: de dood! En ook hij
kondigt in statige, volle tonen zijn komst den menschen aan: in het
klokgelui der zware krankheid.... <span class="pagenum" title="68"></span><a id="p_68"></a></p>

<p>Ik keerde van mijn wandeling naar huis, en ging voor 't open venster
staan om naar de zilveren tonen der boeteklok te luisteren, en ik
dacht, hoe 't mij nu zou zijn, wanneer ik den Heiland niet kende als
mijn Eén en mijn Al. Nu ben ik in al mijn lijden overgelukkig. Hij
heeft reeds vroeger de boeteklok in mijn ziel doen klinken. Hij heeft
<ins class="corr" id="corr17" title="Bron: zijn">Zijn</ins> Middelaarsliefde aan mij geopenbaard, Hij heeft mij laten
zien, waarom ik moet lijden.</p>

<p>Waarom ik moet lijden? O, laat ik 't u zeggen met de dichterlijke
woorden van <span xml:lang="de">Carolina Rhiem</span>, die ik afschrijf uit het traktaatje,
waarvan ik reeds een vorig maal melding maakte.</p>

<div class="poem">
<div class="stanza">
  <span class="i0">&bdquo;Wat hebt Gij mij te zeggen,<br /></span>
  <span class="i0">Mijn Meester daar omhoog?&rdquo;<br /></span>
  <span class="i1">Zoo wil ik weder vragen<br /></span>
  <span class="i1">Tot ik Uw heil versta.<br /></span>
  <span class="i0">Waarom hebt Gij gestuit<br /></span>
  <span class="i0">Opnieuw nu mijnen loop?<br /></span>
  <span class="i0">O, zeg mij toch het antwoord,<br /></span>
  <span class="i1">Ik wachte stil daarop.<br /></span>
</div>
<div class="stanza">
  <span class="i0">Mijn kind, Ik moest u leiden<br /></span>
  <span class="i0">Hierheen in deez' woestijn,<br /></span>
  <span class="i1">Om met u te spreken<br /></span>
  <span class="i1">Op deze stille plaats.<br /></span>
  <span class="i0">In al 't verwarde drijven<br /></span>
  <span class="i0">Der onrust om u heen,<br /></span>
  <span class="i0">Daar kondet gij mijn stemme<br /></span>
  <span class="i1">Niet hooren, neen o neen!<br /></span>
</div>
<div class="stanza">
  <span class="i2">Gij waart in gevaren,<br /></span>
  <span class="i1">Die gij niet hebt vermoed,<br /></span>
  <span class="i0">En hoordet niet mijn roepen,<br /></span>
  <span class="i0">Dat zacht u heeft gemaand.<br /></span>
  <span class="pagenum" title="69"></span><a id="p_69"></a>
  <span class="i0">Zoo moest Ik &bdquo;halt&rdquo; gebieden,<br /></span>
  <span class="i1">En nu door deze smart<br /></span>
  <span class="i1">Uit het gewoel u trekken<br /></span>
  <span class="i1">Heel na aan mijn hart.<br /></span>
</div>
<div class="stanza">
  <span class="i0">Nu zie Mij eens in d'oogen<br /></span>
  <span class="i1">En ga niet weder weg.<br /></span>
  <span class="i1">Geloof nu Mijne liefde<br /></span>
  <span class="i0">En hoor naar Mijn Woord!<br /></span>
  <span class="i1">Buig u nu geduldig<br /></span>
  <span class="i1">Ook onder Mijne tucht,<br /></span>
  <span class="i1">Opdat Ik u kan reiken<br /></span>
  <span class="i1">Des Geestes zoete vrucht!<br /></span>
</div>
<div class="tbpoem">*&nbsp;<span class="tbhoog">*</span>&nbsp;*</div>
<div class="stanza">
  <span class="i1">Nu heb ik U verstaan,<br /></span>
  <span class="i0">Mijn Meester en mijn Vriend,<br /></span>
  <span class="i0">En wil verheugd U danken<br /></span>
  <span class="i0">Dat Gij zoo trouw 't meendet.<br /></span>
  <span class="i1">Nu wil ik in de stilte<br /></span>
  <span class="i1">Bij U ter schole gaan<br /></span>
  <span class="i1">En U in Uwe schoonheid,<br /></span>
  <span class="i2">Mijn Koning, gadeslaan!<br /></span>
</div>
</div>

<p>O ja, mijn beproeving is een ware woestijn voor mij. Maar de woestijn,
de plaats der eenzaamheid en des doods, is ook de plaats, waar de
hemel zich helder boven ons hoofd welft, waar we met den Heere en met
onszelven alléén zijn, waar 't oog naar boven en naar binnen geslagen
wordt. De woestijn is de tempel, waar de tollenaar zijn bede opzendt
tot zijn God, waar de Heere Zich in al Zijn lieflijkheid aan de ziel
openbaart, waar Hij de hope in de ziele verlevendigt op 't hemelsche
Kanaän, waar niemand zegt: &bdquo;ik ben krank!&rdquo; O, heerlijke woestijn, waar
de Heere alzoo de wolk- en vuurkolom zijner bijzondere
tegenwoordigheid uitbreidt over de ziel. Ik ben <span class="pagenum" title="70"></span><a id="p_70"></a>overgelukkig, en ook
uit mijn hart klinkt de lofzang tot dien Heere: &bdquo;Gij hebt mij meer
vreugde in mijn hart gegeven dan ten tijde wanneer hunlieder koren en
most vermenigvuldigd zijn!&rdquo;</p>

<p>Met groote blijdschap gingen we dan ook Zondagmorgen naar 't bedehuis.</p>

<p>Ditmaal gingen we weer naar de kapel van het Diaconessenhuis, waar de
bekende pastor <span xml:lang="de">Samuel Keller</span> uit Freiburg zou preeken. Hij is hier
gekomen om evangelische voordrachten te houden. Zondagsavonds zou hij
spreken over &bdquo;<span xml:lang="de">die Heimkehr Gottes,</span>&rdquo; Maandag over &bdquo;den omgang met
mijzelven,&rdquo; Dinsdag over &bdquo;vrije liefde en werkelijk huwelijk,&rdquo;
Woensdag over &bdquo;moderne oplossingen van het sexueele vraagstuk,&rdquo;
Donderdag &bdquo;over den inzet der ziel,&rdquo; en Vrijdagavond &bdquo;over de toekomst
van het Christendom.&rdquo; Daarbij houdt hij echter elken dag een
bijbellezing, en preekt Zondagmorgen in de kapel.</p>

<p>Tot mijn leedwezen kan ik de avondvoordrachten niet bijwonen. Ik ga
nog steeds gestadig en krachtig vooruit. Natuurlijk verschilt de ééne
dag zeer van den anderen. Maar tot roem van des Heeren wonderbare
goedheid mag ik U mededeelen, dat ik mij steeds krachtiger ga
gevoelen. Toch mag ik mij nog niet wagen aan drukke
avondbijeenkomsten, waar drie à vier duizend menschen samenkomen.</p>

<p>Daarom verheugde 't mij temeer, dat ik hem Zondagmorgen mocht hooren.</p>

<p>Welk een verschijning! Een man, als uit een rots gehouwen, met grijzen
haardos, waarvan blijkbaar nog niet één haar is uitgevallen, een
blozend gelaat, een stem van metaal.</p>

<p>Hij nam tot tekst Openb. 2: 2&ndash;5.</p>

<p>Er bestaat een boetedag-gevaar, zoo begon hij. Het gevaar, dat we
vandaag de massieve, grove volkszonden <span class="pagenum" title="71"></span><a id="p_71"></a>hekelen, onszelven als
farizeërs oprichten in onze banken, en van onze hoogte op dit gespuis
neerzien. In dat gevaar mogen wij ons niet begeven. Wij hebben
gezondigd, en moeten schuldenaren worden; daarom koos ik dezen tekst.
Wij moeten ons door den Heere laten berispen; maar mogen ons eerst
door Hem laten prijzen. &bdquo;Ik weet uwe werken,&rdquo; zegt de Heere. De wereld
neemt van onze Christelijke werken op allerlei gebied geen notitie.
Het is ons genoeg, dat de Heere zegt: &bdquo;Ik weet!&rdquo;</p>

<p>Máár.... één groot ding heeft de Heere tegen ons, dat wij onze eerste
liefde hebben verlaten. De Heere gaf u een lentetijd; de lente ging;
maar de zomer kwam niet. In plaats van den berg van 't Christelijk
leven te bestijgen, hebt ge u neergezet op de mistbank uwer bekeering.
Waarom wilt gij ook van niets hooren dan van bekeering, en zegt dan
voldaan: &bdquo;deze heb ik, en meer heb ik niet noodig!&rdquo; Maar zóó zijt ge
verachterd in de genade!</p>

<p>Op die wijze ging hij voort. Ik kan U niet alles uitschrijven, daar
mijn brief anders te lang wordt. 't Was een krachtig woord, dat de
harten en gewetens aangreep.</p>

<p>Jammer, dat de Hollanders, die hier zijn, over 't gemeen 't Duitsch
niet machtig zijn, en de prediking niet kunnen volgen. Er zijn er hier
nu wel een vijftien. We vullen de halve wachtkamer.</p>

<p>Ik ben ook nog niet zoover, dat ik voor hen kan preeken. Over een uur
worden mij twee scherpe kiezen getrokken, die mij in 't spreken zeer
belemmeren. Misschien dat 't dan beter wordt. Ik moet thans eindigen,
om mij weer onder behandeling te stellen. Blijft ons gedenken voor den
Troon der Genade bij Hem, die wonderlijk is van raad en groot van
daad. Weest tezamen den Heere bevolen van</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="72"></span><a id="p_72"></a></p>

<hr class="brief" />

<div class="datum">Heidelberg, 3 December 1913.</div>
<div class="groet"><i>Geliefde Gemeente!</i></div>

<p>&bdquo;Roep Mij aan in den dag der benauwdheid, en Ik zal er u uithelpen, en
gij zult Mij eeren!&rdquo; &bdquo;Ik ben 't, die met de verdrukking de uitkomst
geef!&rdquo; In de dagen, die thans achter mij liggen, heeft de Heere deze
heerlijke waarheden wederom op zoo treffende wijze vervuld.</p>

<p>Ik heb moeilijke dagen doorgemaakt. Vooral de dag, waarop ik u
verleden week mijn brief zond, was een gewichtige dag. Op één dag
moest ik toen om 10 uur worden ingespoten en om 11 uur worden belicht,
terwijl me om 1 uur twee scherpe tandwortels en één kies moesten
worden getrokken.</p>

<p>Ik behoef u niet te zeggen, dat vooral de laatste operatie, in een
pijnlijken mond, dien men ternauwernood kan openen, en waarin de
dokter de tang nauwelijks bewegen kan, terwijl aan de kaak nog altijd
een rest van een kankerknobbel zit, een zeer pijnlijke kunstbewerking
is. Van verdooving kon geen sprake zijn. Ik zag er wel wat tegen op;
maar de noodzakelijkheid legde aan alle innerlijke tegenspraak het
zwijgen op.</p>

<p>Voordat ik van huis ging, las ik den 38sten psalm. Helder stelde ik
mij de verootmoedigende waarheid voor den geest, dat alle ellende 't
vruchtgevolg der zonde is. Daarop wandelde ik alléén naar 't
<span xml:lang="de">Samariterhaus</span>. Mijn vrouw, voor wie de afstand te ver is, gaat in den
regel met de tram. Onderweg stelde ik mij voor oogen, wat de Heiland
aan het kruis heeft geleden, zes uren achteréén, hangende aan een
drietal spijkers. Hij, Onschuldige voor de schuldigen. &bdquo;Heere&rdquo;, zeide
ik in mijzelven, &bdquo;daar hebt Gij ook mijne krankheden op U genomen&rdquo;.
Deze overdenking gaf mij rijken troost. Ik leerde mij schamen voor
mijn vrees voor pijn. Welgemoed ging ik 't <span xml:lang="de">Samariterhaus</span> <span class="pagenum" title="73"></span><a id="p_73"></a>binnen,
onderging 't één na 't ander, en kon in de tusschentijden mijn brief
aan u voltooien en verzenden.</p>

<p>Ik zal u geen beschrijving geven van de laatste operatie. De ééne tang
na de andere werd als onbruikbaar terzijde gelegd. Eindelijk lukte de
bewerking. De minuten van pijn waren als een droom voorbij gevlogen;
en mijn ziel jubelde dankende den Heere tegemoet, Die mij zoo krachtig
had gesterkt.</p>

<p>Prof. <span xml:lang="de">Werner</span>, de dokter van dienst, eveneens een sympathieke
persoonlijkheid, bijgestaan door een zeer medelijdende zuster,
voltooide 't werk. We waren allen even blij, toen de zaak was
afgeloopen. Ik kan deze menschen niet genoeg danken voor hetgeen ook
zij voor mij zijn.</p>

<p>Ik had nu veel verlichting gekregen; maar aan het einde der week
volgden weer een paar moeilijke dagen. Ik kreeg gedurig bloeding in
den mond met eenige koorts. Ik leed veel pijn, en moest een paar dagen
het bed houden.</p>

<p>Alzoo nederliggend, hield ik mij bezig met de overdenking van 't
lijden van onzen dierbaren Heiland en volgde ik Hem van Zijn Krib tot
Zijn Kruis. Ik stelde mij den heerlijken Kerstnacht voor oogen, waarin
't Vleeschgeworden Woord nederlag in de kribbe; ik dacht aan den
heerlijken engelenzang, aan 't bezoek der herders en der wijzen; maar
ook wederom aan de vervolging door Herodes. Neen, 't kindeke Jezus
mocht niet spelen op een der straten van Israël; 't scherpe zwaard
dreigde reeds dadelijk 't onschuldige Kind; als een balling moest Hij,
nog zóó jong, in den vreemde zwerven. Op deze wijze ging ik de
omwandeling en 't lijden van den Heiland na. Dan weer stelde ik mij de
vreugden des hemels voor: wat het zijn zal, in de eeuwige rust te
zijn, <span class="pagenum" title="74"></span><a id="p_74"></a>van alle zonde en ellende ontslagen te zijn! Maar deze rust zal
niet zijn als de rust van den slaap; neen, zij zal wezen en geheel
vervuld zijn met den Heiligen Geest, in de heerlijke extase der
heerlijke vreugde. O, met welke vreugde zullen de zaligen wandelen op
de gouden straten van het hemelsche Jeruzalem, onder de wuivende
palmen van 't heerlijk paradijs, elkander herkennende, elkander
leerende kennen, om samen den Heere groot te maken in den volmaakten
lofzang, die als een stemme veler wateren door de wijde hemelen
ruischt! Met welk een blijdschap zullen zij den verheerlijkten Heiland
zelven zien, die voor ons aan 't Kruis heeft gehangen, en die daar nu
de Zijnen rondom Zich verzamelt! Hoe zal Hij ons dan aanzien? Niet met
een blik, zooals Hij Petrus aanzag in de Kájafaszaal; maar met een
oog, waaruit de verzadiging Zijner vreugde spreekt daarover, dat nu
vervuld is, wat Hij bad: &bdquo;Vader! Ik wil, dat waar Ik ben, ook die bij
Mij zijn, die Gij Mij gegeven hebt, opdat zij Mijne heerlijkheid mogen
zien, die Ik bij U had vóór de grondlegging der wereld.&rdquo; Ja, welk een
verzadiging van vreugde zal het voor ons wezen, in 't Vaderhuis te
zijn; bij God, den Vader, voor eeuwig thuis te zijn; nu alle dingen te
weten, zonder dat die kennis ons eenige studie kost, en aan dit
volmaakte kennen de stof te ontleenen tot Gods eeuwigen lof en prijs!</p>

<p>Het was mij goed, alzoo verdrukt te zijn, en in mijn druk zoo tot den
Heere te worden uitgedreven.</p>

<p>En.... Hij gaf met de verdrukking zulk een verrassende uitkomst.
Maandagmorgen voelde ik mij geheel hersteld. De voorbijgaande
ongesteldheid had uitgewoed. En nu voelde ik eerst recht, hoeveel ik
gedurende deze kuur weer was vooruitgegaan.</p>

<p>'s Middags maakte ik een bezoek bij Prof. <span xml:lang="de">Werner</span>, om met hem over mijn
toestand te spreken. Hij was nu <span class="pagenum" title="75"></span><a id="p_75"></a>nog meer voldaan dan aan 't einde der
eerste kuur. Niet alleen uitwendig, maar ook inwendig was 't
kankergezwel zelfs gedurende de kuur snel afgenomen. Met de tong,
zeide hij, zou 't iets langzamer gaan, hoewel ook deze aanmerkelijk
beter is geworden. In Januari moet ik, zoo de Heere wil, voor een
derde kuur terugkomen; en wanneer ik daarin even voorspoedig ben als
in de beide eerste, bestaat er welgegronde hope, dat ik Februari of
Maart mijn werk weer mag opvatten.</p>

<p>Mocht dit eens waarheid worden!</p>

<p>Zal ik dan tevergeefs geleden hebben dat zware lijden, dat gevoerd
worden langs dood en graf, wat ik nu heb doorgemaakt?</p>

<p>In 't Badensch kerkelijk gezangboek is een heerlijk vers:</p>

<div class="poem" xml:lang="de">
<div class="stanza">
  <span class="i0">Die Wege sind oft kromm, und doch gerad,<br /></span>
  <span class="i0">Darauf Du, Herr, die Deinen lässet gehen,<br /></span>
  <span class="i0">Da plegt oft wunder seltsam aus zu sehen,<br /></span>
  <span class="i0">Doch triumphiert zuletzt Dein guter Rat!<br /></span>
</div>
</div>

<p class="dwz">D.&nbsp;i.</p>

<div class="poem">
<div class="stanza">
  <span class="i0">De wegen zijn vaak <em class="g">krom</em>, en toch <em class="g">recht</em>,<br /></span>
  <span class="i0">Waarop Gij, Heer, Uw kinderen voert,<br /></span>
  <span class="i0">Daar pleegt 't er vaak wonder zeldzaam uit te zien.<br /></span>
  <span class="i0">Toch triumfeert <em class="g">ten laatste</em> Uw goede raad!<br /></span>
</div>
</div>

<p>Ja, krom schijnen vaak de wegen, waarop de Heere Zijne kinderen leidt
tot het voorgestelde doel!</p>

<p>Israël wordt uit Egypte geleid; maar in plaats van dadelijk
wonderdadig Kanaän te worden binnengeleid, wordt 't gansche volk in de
engten van Pi-Hachirôth oogenschijnlijk dadelijk ten doode gewijd!</p>

<p>Aan Jozef wordt verhooging beloofd, en hij wordt in de diepste
vernedering weggestooten!</p>

<p>David wordt tot koning gezalfd, en de gezalfde des Heeren moet als
balling buiten zijn vaderland zwerven, bij de Filistijnen zelfs een
schuilplaats zoeken!</p>

<p><span class="pagenum" title="76"></span><a id="p_76"></a></p>

<p>Kromme wegen!</p>

<p>Toch zijn ze recht als een kaars!</p>

<p>Aan de Roode Zee wijken op Gods bevel de wateren des doods voor de
koningskinderen. Als een rij soldaten staan de wateren aan weerskanten
van 't doortrekkend volk. Het is, alsof ze hun zwaarden tegen hun
schouder drukken, om den kinderen Israëls militaire eer te bewijzen.
Op de Egyptenaren stormen ze in met de scherpte hunner wapenen. En
Mozes en Israël zingen 't lied, dat de paaschpsalm der eeuwen, 't lied
der eeuwigheid werd!</p>

<p>Was Jozef een minder voortreffelijk onderkoning, omdat hij in 't
kerkerhol had gezucht, of was hij de rechte man op de rechte plaats om
den nood van heel een volk te lenigen?</p>

<p>Heeft 't David kwaad gedaan, dat hij een balling was, voordat hij
koning werd. Neen, in de ballingschap is de lier gestemd, waarbij de
koning voor zijn volk zong; meer nog, is zijn hart gevormd, om een
rechte koning te zijn over het arme volk van God.</p>

<p>Zal 't mij hinderen in mijn arbeid onder de verwaarloosde jeugd, onder
zwervers, ontslagen gevangenen en drankzuchtigen, wanneer ik straks
als uit de dooden opgestaan in hun midden mag staan om de groote
werken Gods te vertellen?</p>

<p>O, mocht 't eens waarheid worden, dat ik in Februari of Maart mijn
werk weer mocht opvatten!</p>

<p>Bidt, Geliefden, de Heere is de Hoorder der gebeden! Hem is niets te
wonderlijk! O, verhoore Hij uwe en onze smeekingen, en verblijde Hij
ons door Zijn groote daden!</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="77"></span><a id="p_77"></a></p>

<hr class="brief" />

<div class="datum">Heidelberg, 9 December 1913.</div>
<div class="groet"><i>Geliefde gemeente!</i></div>

<p>Wanneer gij dezen ontvangt, hoop ik met mijne vrouw weder in het
vaderland te zijn. Woensdag 10 December vertrekken we D.V. 2,19 van
hier, en hopen dan 's avonds 10,16 in Amersfoort aan te komen.
Donderdag zal wegens de vermoeienis van den vorigen dag 't hoofd wel
niet tot schrijven staan. Daarom zend ik dezen brief thans maar wat
vroeger af.</p>

<p>Het voornaamste wat in de afgeloopen dagen met mij heeft plaats gehad,
is de vroeger reeds aangekondigde opsluiting van 5 tot 7 December en
de bestraling met mesothorium radium.</p>

<p>Behalve operatie worden hier voor de kankerbestrijding in hoofdzaak
drie middelen aangewend: 1e. de inspuiting met enzytol, 2e. de
Röntgen-bestraling, en 3e. de radium-bestraling.</p>

<p>Deze volledigheid teekent de voortreffelijkheid der hier gevolgde
methode. Ook in andere steden, als Weenen, Dresden en Parijs wordt de
kanker stelselmatig bestreden; maar nergens heeft men het complete
stel van middelen, dat men hier gebruikt. Schier nergens heeft men de
inspuiting met enzytol, waaraan hier juist zulke groote waarde wordt
gehecht. Op de meeste plaatsen heeft men òf Röntgen-bestraling, òf
radium-bestraling; doch schier nergens, gelijk hier, beide tegelijk.</p>

<p>De voortreffelijkheid der hier gevolgde methode van kanker-behandeling
blijkt dan ook wel 't best uit de verrassende uitkomsten. Een
Hollandsch dokter, die op onderzoek uit is, deelde mij mede, dat hij
nergens de resultaten heeft gezien, die hij hier aanschouwde. We
stonden samen bij een man uit Crefeld, die in zijn geboorteplaats voor
de tweede maal aan maagkanker was geopereerd. <span class="pagenum" title="78"></span><a id="p_78"></a>Bij de tweede operatie
was de opening echter dadelijk dichtgemaakt; men zag de onmogelijkheid
van een tweede operatie in. Deze man kwam hier. Hij vertelde ons, dat
de knechten, die hem in 't bad hielpen, tegen elkander zeiden: &bdquo;Deze
kan nog naar Crefeld terug, maar verder niet, anders bezwijkt hij
zeker.&rdquo; Hij maakte nu zijn derde kuur door, had 13 pond aan gewicht
gewonnen, maakte zeer groote wandelingen, en zou spoedig verlof
krijgen, om te gebruiken, wat hij wilde. De dokter, die naast mij
stond, fluisterde mij in 't oor: &bdquo;in beginsel is hij reeds genezen!&rdquo;</p>

<p>Zóó zijn hier tal van voorbeelden.</p>

<p>Vooral de radium-bestraling is echter zeer kostbaar. Het radium is de
schoone uitvinding van Madame Curie, een Poolsche van geboorte, met
een Fransch professor gehuwd, zelve gedoctoreerd in de chemie, als ik
mij niet bedrieg, de éénige vrouw, die ooit op wetenschappelijk gebied
een ontdekking deed. Deze vinding plaatste deze <span xml:lang="fr">princesse de science</span>
evenwel dadelijk in de voorste rijen der grootste geleerden. Zelden is
nuttiger uitvinding gedaan dan deze. Het radium wordt tegenwoordig
gebruikt voor de genezing van allerlei treurige ziekten, waartegen men
vroeger machteloos stond.</p>

<p>Maar gelijk ik reeds zeide, 't radium is zeer kostbaar. Vele
centenaars grondstof zijn noodig om er een milligram radium uit te
bereiden. De grondstof is ook niet in groote hoeveelheden voorhanden.
Alzoo gaat de bereiding slechts zeer langzaam voort, en komt op hooge
kosten te staan.</p>

<p>Vandaar dan ook de opsluiting van de patiënten, die met radium worden
bestraald. Ze krijgen voor een groote waarde aan hun lichaam. Ik had
bijv. voor een waarde van 63000 Mark of 37800 Gulden aan mijn hals.
Stel eens, dat zulke patiënten vrij konden rondloopen! Hoe <span class="pagenum" title="79"></span><a id="p_79"></a>licht zou
iemand in de verzoeking komen, om er mee weg te gaan, of 't weg te
stoppen, en te veinzen 't verloren te hebben, om 't later voor een
zeer groote waarde aan dezen of genen dokter of kwakzalver te
verkoopen!</p>

<p>Vrijdagavond zes uur werd de deur van buiten achter mij gegrendeld.
Toen kreeg ik eenig idee van 't vreeselijke der cellulaire gevangenis,
en ik kan mij begrijpen, dat tegenwoordig velen opstaan, die een
andere wijze van straffen voorstaan. Terstond dacht ik ook aan <span xml:lang="en">Bunyan</span>
en <ins class="corr" id="corr18" title="Bron: Rethurford" xml:lang="en">Rutherford</ins>, en stelde mij voor, wat dezen om hun geloof hebben
geleden.</p>

<p>En toch, hoe goed hebben deze beide mannen 't in de gevangenis gehad,
wat was de Heere hun daar nabij! De kerker was hun als een paradijs!
<span xml:lang="en">Bunyan</span> schreef hier zijn Christenreize, en <ins class="corr" id="corr19" title="Bron: Rethurford">Rutherford</ins> zijn heerlijke
brieven.</p>

<p>Ook mij wilde de Heere wederom sterken. Acht-en-veertig uren moest ik
alzoo gevangen zitten; maar de tijd is omgevlogen. Ik troostte mij
vooral met den 9en en 10en Zondag van den Heidelberger Catechismus. Ik
hief mijn hart op tot Hem, Die vóór alle dingen is, en door Wien alle
dingen zijn. Ik bewonderde Zijn wijsheid, die zulke verborgene
krachten in de schepping legde, en dan den naar Gods beeld geschapen,
denkenden, menschelijken geest 't vermogen gaf, de meest verborgen
geneesmiddelen op te sporen. Ik loofde Zijn goedheid, dat ik 't
onwaardeerbaar voorrecht mocht genieten, thans van dit kostbare middel
gebruik te maken. Niet minder dankte ik Zijne liefde, dat Hij mij
alles, wat Hij mij in den laatsten tijd deed ondervinden, ten goede
deed medewerken. Alles bracht mij nader tot Zijnen Eeuwigen Zoon.
Jezus werd mij steeds dierbaarder. O Hij, Hij alléén, is mijn Alles,
mijn wijsheid, mijn rechtvaardigheid, mijn heiligmaking, mijn
verlossing, mijn vreugde, mijn liefde, mijn hope, mijn troost. Ik ken
en aanbid dan ook de bedoeling, <span class="pagenum" title="80"></span><a id="p_80"></a>die de Heere met mijne zware
beproeving heeft. Hij zendt ze mij uit liefde, met vaderlijke hand
toe, om mij hoe <ins class="corr" id="corr20" title="Bron: langs">langer</ins> zoo meer te louteren. Deze kennis geeft mij
geduld in dezen tegenspoed, geeft mij dankbaarheid, wanneer ik eenigen
vooruitgang bemerk en geeft mij ook genade om mij met een volkomen
vertrouwen voor de toekomst aan den Heere over te geven, wetende, dat
niets mij zal scheiden van Zijne liefde in Christus.</p>

<p>In dit vertrouwen ga ik dus zonder vreeze de onbekende toekomst in.</p>

<p>De hoofdkuur is nu afgeloopen.</p>

<p>Wat is 't resultaat?</p>

<p>Dit zal nader moeten blijken.</p>

<p>Blijf ik, zooals ik nu ben, dan zou ik, zij 't met groot lichamelijk
gebrek, mijn arbeid weer kunnen doen. Bij de eerste kuur kwam er een
omwenteling ten goede in mijn gestel. Deze is bij de tweede bevestigd.</p>

<p>Maar er is meer noodig.</p>

<p>Zoolang de kanker nog niet is uitgeroeid, blijft steeds een
catastrophe te vreezen.</p>

<p>Ik zal dan moeten afwachten, wat de Heere nu verder werkt. Is de
nawerking der hoofdkuur goed, dan hoop ik met goeden moed een derde
kuur te ondernemen, in de stille hope, dat de Heere dan een volkomene
genezing geeft.</p>

<p>Zooals Hij doet, zoo is 't echter wèlgedaan.</p>

<p>Neemt Hij mij weg, dan hoop ik den God mijn levens, den God van zoo
rijke en vrije genade, in mijn sterven te mogen verheerlijken, en zal
ik stervend Zijnen goeden Naam nog danken, dat Hij mij door mijn
bezoek aan Heidelberg de gelegenheid heeft geschonken, getuigenis af
te leggen van de genade, die Hij mij wilde bewijzen. De Heere vergist
Zich nimmer; ook in mijn sterven zal Hij dan Zijn naam grootmaken. <span class="pagenum" title="81"></span><a id="p_81"></a></p>

<p>De eerste leerlingen van de Geneefsche Universiteit werden door
Calvijn naar Frankrijk gezonden. Calvijn had zich heel wat voorgesteld
van den arbeid dezer beide evangeliepredikers in zijn geliefd
geboorteland. Nauwelijks zijn zij echter over de grenzen, of zij
worden gevangengenomen en verbrand.</p>

<p>Welk een slag voor Calvijn! Slechts voor een korten tijd! Spoedig
leerde Calvijn inzien, dat deze beide jonge mannen in hun
martelaarsdood krachtiger prediking hadden gedaan, dan zij heel hun
leven hadden kunnen houden.</p>

<p>In Amerika sterft een jeugdig proponent, en wordt begraven op den dag,
dat hij zijn intrede zoude doen. Wijlen Ds. Beuker zou bij de
begrafenis de lijkrede houden. Hij begon te zeggen: &bdquo;Deze jonge man
dacht 't evangelie te prediken in de lijdende en strijdende kerk! God
heeft wat beters over hem voorzien, hij mag nu aan de heilige engelen
Gods verkondigen de veelvuldige wijsheid Gods, in de verlossing der
gemeente openbaar&rdquo;.</p>

<p>God rechtvaardigt altijd zijn doen.</p>

<p>Nu zien we dat nog niet ten volle.</p>

<p>Hoeveel duisters er echter ook zij in 't Godsbestuur, hiervan ben ik
zeker, dat 't einde aller dingen de allerheerlijkste Theodicee of
rechtvaardiging Gods zal zijn.</p>

<p>Hoe de Heere dus ook doe, wat Hij doet, is altijd wijs, heilig en
goed.</p>

<p>Behaagt 't Hem, mij nog jaren tot mijne levensjaren toe te voegen, dan
heb ik de begeerte, dat Hij mij slechts een hemelsch leven geve, opdat
ik reeds op aarde den hemel meer en meer mag beginnen.</p>

<p>Geliefden, laten wij die genade veel van onzen God bidden! O, wat zal
't ons dan goed zijn, wat zal God in al ons doen verheerlijkt worden,
en wat zal ook de wereld dan werkelijk worden jaloersch gemaakt!</p>

<p><span class="pagenum" title="82"></span><a id="p_82"></a></p>

<p>Eenigen tijd geleden verscheen een werk, dat veel opzien baarde, en
dat den titel voerde: &bdquo;<span xml:lang="de">Briefe, die Ihn nicht erreichten!</span>&rdquo; &bdquo;Brieven,
die hen niet bereikten.&rdquo;</p>

<p>En wie waren die brieven?</p>

<p>Dit waren de Christenen. Zij zijn de brieven, die de Heere aan de
wereld schrijft, opdat zij uit den wandel der Christenen zullen leeren
hun leven te verbeteren.</p>

<p>Maar helaas, vele van deze brieven bereiken de menschen der wereld
niet.</p>

<p>De wereld kan aan vele Christenen niet zien, dat zij werkelijk
Christenen zijn.</p>

<p>Zulke brieven komen niet aan hun adres, en blijven als onbestelbaar
liggen.</p>

<p>Neen geliefden, zoo mag 't niet zijn!</p>

<p>Laat ons dus om genade bidden, dat wij een waarlijk <ins class="corr" id="corr21" title="Bron: hemelscht">hemelsch</ins> leven
mogen beginnen! Zegene Hij daartoe voor ons tezamen ook het schrijven
dezer brieven!</p>

<p>Dit is de hartelijke bede van</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 18 December 1913.</div>
<div class="groet"><i>Geliefde gemeente!</i></div>

<p>Zoo gingen wij dan Woensdag 10 December des namiddags te 2.19 uit
Heidelberg naar het vaderland terug. Wij hadden dezen trein gekozen,
omdat we dan nergens behoefden over te stappen; in <ins class="corr" id="corr22" title="Bron: Heidlberg">Heidelberg</ins> stapten
we in, in Amersfoort uit den trein.</p>

<p>Spoedig waren <ins class="corr" id="corr23" title="Bron: de">we</ins> in Mainz, en hadden we wederom den oever van den Rijn
bereikt. Dit was nu de vierde maal, dat ik op mijn reizen naar en van
Heidelberg langs &bdquo;den grootvorst van Europa's stroomen&rdquo; spoorde.</p>

<p><span class="pagenum" title="83"></span><a id="p_83"></a></p>

<p>Het was nu een kille, vochtige December dag; de herfstbetoovering was
geheel geweken; en toch was de Rijn nog schoon! Helder blonk zijn
water in de schemering. Wat verschilt 't rivierwater toch van 't
zeenat! De zee kan zoo loodkleurig getint zijn; door de bries in
beweging gebracht, en wit gekuifd lijken hare wateren zoo recht
&bdquo;wateren des doods&rdquo;. Heel anders 't rivierwater, inzonderheid 't
Rijnwater, dat schier altijd als levend water schittert. Aan
weerskanten sprongen de bergen als zwarte, natte reuzen in de
invallende duisternis op. Op geregelde afstanden vertoonde zich een
Rijndorp of stad, tooverachtig flonkerend in 't electrische licht.</p>

<p>Mijn vrouw bleef in haar coupé. Ik ging naar den spijswagen; ik was er
de eenige gast; en ging rustig in een hoekje zitten mijmeren.</p>

<p>Ik dacht aan de dagen mijner jeugd. De Rijn is de eerste rivier, dien
ik leerde kennen. Levendig herinner ik mij, hoe ik als kind met mijn
moeder menigmalen van Elst naar Arnhem reed. Vóór de brug spanden we
uit; en hoe verheugd liep ik dan aan de hand mijner moeder over de
schipbrug bij Arnhem! Hoe gelukkig is de jeugdige mensch, wanneer hij
nog aan de hand zijner moeder door 't leven huppelt! En wat heb ik
recht veel van de liefde mijner moeder, wier eenige zoon ik was, mogen
genieten! In latere donkere dagen, toen mijn verdwaasde hart omdoolde
in de afgronden van 't atheïsme, is de gedachte van de liefde mijner
moeder één der eerste lichtstralen geweest, waarbij ik uit die
<ins class="corr" id="corr24" title="Bron: duiternis">duisternis</ins> geraakte. &bdquo;Neen,&rdquo; zoo dacht ik, &bdquo;die moederliefde is geen
gevolg van de verbinding van atomen en moleculen; waar zulke
moederliefde is daar moet de Eeuwige Geest zijn, die Eeuwige Liefde
is; deze is noodig om iets dergelijks als de moederliefde uit te
denken en te scheppen!&rdquo; Volkomen versta ik dan ook, wat Napoleon
antwoordde op de vraag, <span class="pagenum" title="84"></span><a id="p_84"></a>wat noodig is voor de verhooging van een volk.
&bdquo;Geef ons moeders!&rdquo; zeide de scherpziende staats- en krijgsman, die
eenmaal helaas zoo menig moederhart in rouw heeft gedompeld.</p>

<p>Van mijn eigen verleden bracht de Rijn mijn voortwiegelenden
gedachtengang op 't prilst verleden van ons volk.</p>

<p>Op platboomde vaartuigen voeren eenmaal de Nederduitsche stammen langs
den Rijn naar de lage, Nederlandsche gewesten. En zij hadden een goed
deel gekozen. Vooral in dat tijdperk der historie, had 't vlakke land
meer waarde dan 't gebergte; 't loonde steeds den noesten vlijt van
den land- en veeman. Bovendien bouwden onze vaderen de zee. Zij werden
de vrachtvaarders van Europa. Een eeuw lang stond ons kleine volk aan
de spits der Europeesche cultuur, en was alle andere volken meer dan
een eeuw vooruit. Thans is 't anders geworden. Toch kan ook ons volk
weer groot worden. Het kan weer groot worden in alles, waarin een
klein volk groot kan zijn, wanneer 't moeders heeft, die waarlijk
moeder zijn; moeders, als onze koningin-moeder, aan wie ons volk
zooveel is verschuldigd. Het kan weer groot worden, bovenal, wanneer
't weer terugkeert tot den God der vaderen. Want dat volk staat
waarlijk hoog, hetwelk dicht staat bij God. Laat dit door alle
dienaren des Woords, door alle politieke en sociale reformatoren toch
diep bij ons volk worden ingeprent! Laten ze den tijd uitkoopen,
dewijl de dagen boos zijn! Vooral van dezen arbeid geldt, wat 't
latijnsche spreekwoord zegt: &bdquo;<span xml:lang="la">Vita brevis, ars longa</span>&rdquo;, het leven is
kort, de kunst is lang. Zoo spoedig, zoo onverwacht kunnen we aan 't
einde van onze loopbaan zijn, en er is zooveel, zoo langdurige arbeid
noodig, om goede gedachten bij het volk ingang te doen vinden. Zoo
snel kan daartegenover een groot volk zinken.</p>

<p><span class="pagenum" title="85"></span><a id="p_85"></a></p>

<p>Dit heb ik thans om mij heen gezien onder 't Duitsche volk. Het is
een groot volk, dit volk van &bdquo;denkers en dichters&rdquo;. En onwillekeurig
deed de Rijn mij ook een lange wijle peinzen over dit cultuurvolk
onzer eeuw.</p>

<p>De Rijn en 't Duitsche volk zijn één.</p>

<p>De Rijn is bovenal een Duitsche rivier.</p>

<p>Als grootvorst van Europa's stroomen vertoont hij zich vooral in 't
Duitsche rijk.</p>

<p>En elke Duitscher dweept dan ook met den Rijn.</p>

<p>In 't voorjaar ziet de Noordelijke Duitscher al met verlangen heen
naar de oevers van den Rijn. De Rijn is zijn waranda, waar hij zijn
&bdquo;<span xml:lang="de">Sommerfrische</span>&rdquo; wil genieten, en nieuwe krachten verzamelen voor den
arbeid van heel een jaar.</p>

<p>Van Mainz tot Bonn staan boven op de bergen de ruïnen der oude
trotsche kasteelen van de vroegere roofridders, die tollen hieven van
de schippers van den Rijn. Ieder dezer ruïnen vertegenwoordigt een
legende. Op honderdvoudige manier zijn deze legenden en sagen in de
Duitsche letterkunde verwerkt. De Rijn is 't bezielend middelpunt der
Duitsche literatuur.</p>

<p>De Rijn maakt de scheiding tusschen de Germaansche en Romaansche
volken. Steeds hebben de Romaansche Franken en Gallen getracht de
oevers van den Rijn te bemachtigen. Een korten tijd is dit den
Franschen gelukt, onder Lodewijk XIV. De Duitsche vorsten waren na den
reformatietijd onderling zeer verdeeld. De Roomsche Duitsche vorstjes
zochten hulp bij Lodewijk XIV. Deze maakte daarvan gebruik om
Elzas-Lotharingen te annexeeren. Maar steeds heeft de Duitsche geest
er op gevlast, deze gewesten terug te krijgen, en daarmede de oevers
van den Rijn in zijn bezit te houden. In 1870 is deze wensch vervuld.
&bdquo;<span xml:lang="de">Die Wacht am Rhein</span>&rdquo; was 't volkslied, dat de Duitsche soldaten
bezielde. Dit lied is <span class="pagenum" title="86"></span><a id="p_86"></a>sindsdien het volkslied bij uitnemendheid van
de Duitsche natie gebleven. Ook nu nog gaat de geheime strijd tusschen
de beide erfvijanden, Duitschland en Frankrijk, over de oevers van den
Rijn. De Rijn is de polsaderstroom der tegenwoordige Duitsche
geschiedenis. En nog staat de Duitsche wacht aan den Rijn sterk. Nog
is 't Duitsche volk innerlijk sterker dan 't zichzelf verterend
Fransche volk. Maar laten de Duitschers voorzichtig zijn! Laten ze
geen Farizeesche blikken over den Rijn werpen, en op 't Fransche volk
uit de hoogte nederzien! Want helaas, ook in 't Duitsche volk woekeren
de symptonen der verwording, ongeloof, godverzaking en wellust,
krachtig voort.</p>

<p>Ten slotte richtten zich mijne gedachten op de uitmonding van den Rijn
in de wateren der Noordzee. Vermoeid sleept de reus zich voort
tusschen de duinen van Katwijk. Door sluizen moet hij geholpen worden
om zijn einde te vinden in de wateren der zee. Ook op den Rijn is van
toepassing: &bdquo;<span xml:lang="la">Sic transit gloria mundi!</span>&rdquo; Zoo vergaat de heerlijkheid
dezer wereld!</p>

<p>Maar vlak vóór zijn uitmonding is de Rijn toch nog schoon. In 't
bijzonder dacht ik aan den vredehof &bdquo;Rijnzicht&rdquo;, die even buiten
Leiden wordt gevonden. Ik dacht aan de velen, die ik mede derwaarts
heb uitgedragen naar de rustplaats der dooden. Ik dacht aan de velen,
die mij lief en dierbaar blijven, en die daar eenmaal zullen rusten.
En de wensch kwam in mij op, hetzij vroeg of laat, daar ook eenmaal
mijn graf te mogen vinden.</p>

<p>Inmiddels was de trein als voortgevlogen, en bemerkte ik, dat
metterdaad de afstanden verdwijnen. Ik zocht mijn coupé weer op, en
vond er mijn vrouw in druk gesprek. Binnen enkele uren waren we in
Amersfoort, en werden we door onze kinderen en de familie Teerink
afgehaald.</p>

<p><span class="pagenum" title="87"></span><a id="p_87"></a></p>

<p>Welk een vreugde van 't wederzien!</p>

<p>En nu? Wat zal 't nu verder zijn?</p>

<p>Voordat ik Heidelberg verliet, vroeg ik Prof. <span xml:lang="de">Werner</span> naar 't resultaat
van de tweede kuur. Hij antwoordde mij: &bdquo;<span xml:lang="de">Wir haben einen guten
Erfolg!</span>&rdquo; Wij hebben een goed resultaat! In Amersfoort liet ik mij
dadelijk onderzoeken door mijn huisdokter, dokter Groneman. Deze
constateerde een tendenz tot genezing. Beiden verklaarden echter, dat
de genezing van de tong zeer langzaam zou gaan.</p>

<p>Welnu, alles is in des Heeren Hand. Ik wacht, en volg.</p>

<p>Hoezeer verheug ik mij, dat mijn wachttijd nu valt in den tijd van 't
heerlijk Kerstfeest. O, als ik dien naam maar noem, begint mijn hart
al te branden. Het Kerstfeest is het feest van het wonder der
wonderen. Het eeuwige Woord, de Openbaring des Vaders, het Afschijnsel
Zijner heerlijkheid, het uitgedrukte Beeld Zijner Zelfstandigheid,
vleesch, eindig, tijdelijk, broos menschelijk vleesch geworden! Welk
verstand zal dit wonder ooit vatten? Wat wonder, dat dit geheel eenig
feit het levenwekkend middelpunt, niet alleen van onze Christelijke
religie, maar ook van kunst en literatuur is geworden! Wat wonder, dat
dit feit de grensstroom werd tusschen twee soorten van menschen: 1e.
die uit dit wonder leven, en 2e. die dit wonder verwerpen!</p>

<p>En waarom en voor wie werd het Woord vleesch! Neen, al ware de aarde
papier, de zee inkt, de grashalmen <ins class="corr" id="corr25" title="Bron: pennnen">pennen</ins>, en alle engelen vaardige
schrijvers, zoo zouden zij 't wonder der eeuwige liefde in de
vleeschwording des Woords geschonken, niet kunnen beschrijven!</p>

<p>En dan, hoe zalig, hoe heerlijk, in dit wonder der liefde te mogen
deelen!</p>

<p>O, wat is de moederliefde bij deze liefde van Jezus?</p>

<p>Zij is <i>een beeld</i> van Zijn liefde.</p>

<p><span class="pagenum" title="88"></span><a id="p_88"></a></p>

<p>De moederliefde heeft iets <i>souvereins</i>.</p>

<p>De moeder heeft haar kind lief, vóór 't is geboren. Zij omhelst 't
straks, hoe 't er ook uit zie. Zij heeft 't te meer lief, wanneer 't
zich als een gebrekkig kind openbaart.</p>

<p>Ziehier een zwak beeld van Jezus' liefde! Zijne liefde is in waarheid
<i>souverein</i>. Hij wist, hoe mismaakt en doemschuldig wij waren.
Nochtans heeft Hij ons zóó liefgehad, dat Hij vleesch werd om onze
zonde en schuld te dragen en te boeten.</p>

<p>De moederlijke liefde is een <i>trouwe</i> en <i>onveranderlijke liefde</i>. Zij
houdt niet op, ook al is 't kind niet zoo, als 't behoort te wezen.
Wederom een zwak beeld van Jezus' liefde! Hij keert niet op Zijn
schreden terug, wanneer duidelijk uitkomt, wie de mensch is. Jezus'
<i>liefde is onveranderlijk en getrouw tot in den dood</i>.</p>

<p>De moeder <i>offert zich gaarne</i> voor haar kind. Zij springt 't na in
den vloed. Zij grijpt 't weg voor den klauw van 't wilde dier.
Wederom, welk een zwak beeld nog slechts van Jezus' opofferende
liefde, die vleesch werd met 't bepaalde doel om Zich voor onze zonde
te offeren aan 't Kruis!</p>

<p>En deze Jezus is gisteren en heden Dezelfde. Zijne hand, Zijne trouwe
liefdehand grijp ik vast. Meer dan een moeder troosten kan, zal Hij
mij troosten. Meer dan een moeder zorgen kan, zal Hij voor mij zorgen.
O, 't is mij goed, nabij den Heere te zijn, ik zet mijn betrouwen op
den Heere Heere, om al Zijn werken te vertellen. Hij zal mij nooit
beschamen, maar hoe 't ga, mij door Zijne liefde verblijden. Heere,
maak Gij 't dan maar wel, opdat mijn vrouw en ik met Uw volk nog in
dit leven U mogen prijzen.</p>

<p>Weest allen hartelijk gegroet van</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="89"></span><a id="p_89"></a></p>

<hr class="brief" />

<div class="datum">Amersfoort, 8 Januari 1914.</div>
<div class="groet"><i>Geliefde gemeente!</i></div>

<p>In 't menschelijke leven komen oogenblikken voor, die men <i>momenten</i>
noemt. Zulk een gewichtig moment is 't thans voor mij, terwijl ik de
pen opneem om U mijn eersten brief in 't nieuwe jaar te schrijven.</p>

<p>Vóór ruim drie maanden dachten velen, en spraken 't ook uit, dat ik
het einde des jaars wel niet zou halen; ik zou dus om dezen tijd reeds
in 't zwijgend graf gelegen hebben.</p>

<p>En zie, ik ben er nog. Ik ben nog in 't midden van mijn klein maar
bemind gezin, dat voor mij als een paradijs van liefde op aarde is. Er
is nog goede hope, dat ik met mijn gezin eerlang op Achteveld zal
komen, om daar den grooten arbeid der liefde te beginnen. Ik ben nog
in 't midden mijner geestelijke familie, waarvan ik met Groenewegen
zing:</p>

<div class="poem">
<div class="stanza">
  <span class="i0">&bdquo;Zoete banden, die mij binden.<br /></span>
  <span class="i0">Aan des Heeren lieve volk,&rdquo;<br /></span>
</div>
</div>

<p class="noi">en die mij vooral bij de wisseling des jaars wederom zulke
ondubbelzinnige blijken schonken, dat zij met dezelfde gevoelens
jegens mij zijn vervuld.</p>

<p>Broeders en Zusters, hartelijk, recht hartelijk dank voor uw
verkwikkende troostbrieven, ze waren mij als lichtstralen van den
hemel op mijn donker en moeilijk pad. Roepen de tegenstellingen in 't
leven 't gevoel wakker, o, ik kan beurtelings wel zingen en weenen,
terwijl ik dit alles doorleef. Met diep geroerd hart bid ik u dan ook
wederkeerig toe, dat de Geest des Vaders en des Zoons, als het zegel
der Goddelijke genade, in u aller harte wone. Daarmede hebben we
alles! Daarmede roemen we zelfs in de verdrukking, wetende, dat de
verdrukking lijdzaamheid werkt, en de lijdzaamheid bevinding, <span class="pagenum" title="90"></span><a id="p_90"></a>en de
bevinding hope, en de hope beschaamt niet, omdat de liefde Gods in
onze harten is uitgestort door Zijnen Heiligen Geest, die ons gegeven
is!</p>

<p>O, hoe lieflijk behaagt 't den Heere, ook mij deze roemtaal op de
lippen te leggen! Donker en moeilijk is mijn weg; maar de Heere zet
gedurig de geheime kamer Zijner lieflijke gunst open voor mijne ziel,
en dan geniet ik, o zoo heerlijk, van de toepassende liefde in God den
Heiligen Geest, van de stervende liefde van God den Zoon, van de
verkiezende liefde van God den Vader. Nu eens komt de Heere mij met
dit, dan weer met dàt troostwoord verkwikken.</p>

<p>In de laatste weken heeft Hij mij bijzonder gesterkt met de woorden
van Psalm 62: &bdquo;God heeft één ding gesproken, ik heb dit tweemaal
gehoord: dat de sterkte Godes is. En de goedertierenheid, o Heere! is
Uwe; want Gij zult een iegelijk vergelden naar zijn werk&rdquo;.</p>

<p>Welk een zoeten honing heeft mijn ziel reeds gedurig uit deze woorden
gepuurd, welk een versterkende melk daaruit gedronken!</p>

<p>Jubel op, mijne ziele! De sterkte is Godes! Kracht in slechte handen
is een vloek, in goede handen een zegen. Welk een zegen Gods
almachtige Kracht in Gods goede Hand heeft gewrocht, mochten we
inzonderheid weer op 't gepasseerde Kerstfeest herdenken. Het scheen
onmogelijk, dat de belofte van den Zaligmaker der wereld zou worden
vervuld. Davids huis was een afgehouwen tronk, en de gansche wereld
scheen eer rijp voor 't gericht dan voor de verlossing. Maar de Heere
doet een afgesnedene zaak op aarde. Jubel hoog op, mijn ziel! De
sterkte is Godes! Hij heeft ter <ins class="corr" id="corr26" title="Bron: bestember">bestemder</ins> tijd en plaats den
Zaligmaker der wereld geschonken.</p>

<p>Het scheen onmogelijk, dat de wereld zulk een Zaligmaker zou aannemen.
Voor Hem was nergens plaats. <span class="pagenum" title="91"></span><a id="p_91"></a>Noch in de hutten der armen, noch in de
paleizen der rijken, noch in de synagogen, noch in den tempel, noch in
de scholen der wetenschap, noch in de raadzalen des volks. Noch ook in
't hart der zondaars. Maar wat onmogelijk scheen, heeft God gewrocht.
Jezus' Naam ruischt heel de wereld door.</p>

<p>&bdquo;God heeft één ding gesproken, ik heb dit tweemaal, d.i., ik heb dit
goed en terdege gehoord: <ins class="corr" id="corr27" title="Bron: &bdquo;dat">dat</ins> de sterkte Godes is&rdquo;.</p>

<p>En niet alleen de sterkte is des Heeren. Buig u aanbiddend neder, o
mijne ziel, des Heeren sterkte is onafscheidelijk verbonden met Zijne
goedertierenheid.</p>

<p>Heerlijke gedachte! Sterkte zonder liefde is ruw geweld; liefde zonder
kracht is slapheid; liefde en sterkte onverbrekelijk saamgesnoerd,
zijn Gode waardig. Zijn liefde toch gebruikt Zijne Almacht, om al Zijn
liefdebedoelingen met Zijn volk tot werkelijkheid te maken.</p>

<p>Wel schijnt Zijn liefde soms een harde liefde. Niet zelden doet des
Heeren liefde Zijnen kinderen in hun leven harde dingen hooren. Sta
maar op, vader Jakob, om ons te zeggen, wat uw hart gevoelde, toen gij
de harde zaak van Jozefs verdwijning moest vernemen. Wij lezen het
wedervaren van een Job, een Jeremia, een Paulus duidelijk in de
Schrift; maar ik geloof, dat wij niet ter helfte beseffen, wat deze
lieve kinderen Gods hebben geleden.</p>

<p>Toch is deze harde liefde juist de echte liefde. Wie de Heere
liefheeft, kastijdt Hij tot hun nut, en wat de smeltkroes is voor 't
goud, is de beproeving voor Gods volk. Ze ontneemt hun, wat zij moeten
missen, verhoogt de waarde en den glans van hun geestelijk leven, en
vermeerdert hun genadeloon in de hemelen.</p>

<p>&bdquo;Want&rdquo;, zoo zingt de psalmist den Heere dankend toe: &bdquo;Gij zult een
iegelijk vergelden naar zijn werk&rdquo;.</p>

<p>De vergelding wordt hier door den psalmist in verband <span class="pagenum" title="92"></span><a id="p_92"></a>gebracht met
des Heeren goedertierenheid. Daaruit vloeit voort, dat hij enkel
spreekt van 't genadeloon, dat de Heere eenmaal aan Zijn beproefd maar
vruchtbaar volk zal schenken.</p>

<p>O, hoe groot is dus des Heeren goedertierenheid! Zij werkt eerst 't
goede in 't volk van God, en komt daarna dit goede nog met een
heerlijk genadeloon kronen.</p>

<hr class="tb" />

<p>&bdquo;God heeft één ding gesproken, ik heb dit tweemaal gehoord: dat de
sterkte Godes is. En de goedertierenheid, o Heere! is Uwe; want Gij
zult een iegelijk vergelden naar zijn werk&rdquo;.</p>

<p>Heerlijke woorden!</p>

<p>Ge begrijpt dan ook wel, hoe de gedurige overdenking daarvan mijne
ziel heeft verkwikt.</p>

<p>Ik lees ze nog eens over, en begin van achter af.</p>

<p>&bdquo;Want Gij zult een iegelijk vergelden naar zijn werk&rdquo;. Gelukkig staat
hier niet: &bdquo;want Gij zult een iegelijk vergelden naar zijn zonden&rdquo;;
want dan was er voor mij geen hope; geen hope vanwege mijn erfelijke
en dadelijke zonden, vanwege de zwarte zonden mijner jonkheid, vanwege
de nog zwarter zonden van mijn later leven.</p>

<p>Neen, maar de Heere wil aan een iegelijk Zijner kinderen vergelden
naar zijn werk. Welnu, de Heere weet, wat Hij in mijne ziel heeft
gewerkt. Hij kent mijn begeeren, mijn streven. Zeide <span xml:lang="de">von Zinzendorff</span>
eenmaal: &bdquo;<span xml:lang="de">Herr Jesu, Du bist meine Passion!</span>&rdquo;, ik zeg het hem zoo van
harte na: &bdquo;Heere Jezus, Gij zijt mijn Vurig Begeeren!&rdquo; En evenals deze
leidsman der Hernhutters dringt mij de liefde van Christus, om 't heil
in Christus aan de meest ellendigen te brengen. Maar dit geeft mij dan
ook vrijmoedigheid om ootmoedig aan den Heere te vragen: &bdquo;Heere, ach,
kroon nu dit Uw werk, en geef mij terug aan den arbeid voor voogdij-
en regeeringskinderen, voor <span class="pagenum" title="93"></span><a id="p_93"></a>ontslagen gevangenen, zwervers en
drankzuchtigen!&rdquo;</p>

<p>Gij begrijpt levendig, lieve broeders en zusters, welk een harde zaak
't voor mij is, dat ik dezen arbeid nu niet kan beginnen, terwijl alle
dingen gereed zijn. Des Heeren liefde schijnt ook voor mij zulk een
harde liefde. Toch loof ik deze liefde. O, wat heeft zij mij goed
gedaan! Ik zing zoo van harte <ins class="corr" id="corr28" title="Bron: mêe">meê</ins> met den dichter van den 119den
psalm:</p>

<div class="poem">
<div class="stanza">
  <span class="i0">'k Sloeg, eer ik wierd verdrukt, het dwaalspoor in,<br /></span>
  <span class="i0">Maar nu geleerd, houd ik Uw woord en wegen.<br /></span>
</div>
</div>

<p>En bovendien, de Heere handelt met Zijn volk als de landman met zijn
land. De boer ploegt en egt niet altijd door; maar als hij 't land
alzoo bearbeid heeft, strooit hij zijn zaad uit, en geeft dan zijn
land een lange wijle rust. Straks prijkt dit land met vruchtbaar
graan. Dit is de vrucht van de harde liefde van den landman voor zijn
land. Zoo doet de Heere ook met Zijn volk.</p>

<p>Zou ook ik daarop mogen hopen?</p>

<p>Zou ik mij nog eens in een algeheel herstel mogen verheugen?</p>

<p>De ziekte is zoo vreeselijk. Alleen 't enkele woord &bdquo;kanker&rdquo; doet den
mensch sidderen.</p>

<p>Zal ik nog eens geheel van deze vreeselijke krankheid worden bevrijd,
en geheel hersteld, mijn heerlijken arbeid mogen beginnen?</p>

<p>Lieve broeders en zusters: &bdquo;De Heere heeft één ding gesproken, ik heb
dit tweemaal gehoord: dat de sterkte Godes is!&rdquo;</p>

<p>Daarmede troost ik mij.</p>

<p>Daarop pleit ik voor des Heeren Aangezicht.</p>

<p>En o, laat ik 't u nog eens mogen zeggen, hoe goed 't mij is, in dit
gedurig worstelen en smeeken voor den Troon der Genade.</p>

<p><span class="pagenum" title="94"></span><a id="p_94"></a></p>

<p>Het behaagt den Heere, mij voortdurend een open toegang te schenken
in 't gebed. Dit is reeds onuitsprekelijk heerlijk. Ik kan niet
beschrijven, wat 't bidden dan is. Ik kan 't niet beter voorstellen
dan als een korte wandeling in den hemel.</p>

<p>Biddend lig ik dan geknield voor Hem, Die ons gunt, Hem &bdquo;Vader&rdquo; te
noemen.</p>

<p>Ik pleit dan op Zijn oneindige liefde, die Hij openbaarde in de
overgave van Zijn Eeniggeboren Zoon. Als Middelaar heeft de Zone Gods
niet alléén onze ongerechtigheden, maar ook onze krankheden op Zich
genomen. Volkomen verlost Hij ons van al onze zonden en van al onze
krankheden bij ons zalig sterven. Maar ook reeds in dit leven wil Hij
den psalmtoon op onze lippen leggen: &bdquo;Loof den Heere, mijne ziel! en
al wat binnen in mij is, Zijnen heiligen Naam. Loof den Heere, mijne
ziel! en vergeet geen van Zijne weldaden. Die al uwe ongerechtigheid
vergeeft, die al uwe krankheden geneest.&rdquo; Ik vraag dan van den Heere,
dat Hij om Christus, Zijns lieven Zoons wil, ook mij, niet alleen
vergeving der zonden en bekeering des harten, maar ook genezing des
lichaams schenke.</p>

<p>En omdat ik weet, dat al des Heeren handelingen met mij door Zijn
liefde worden bestuurd, kan ik er zoo van ganscher harte bijvoegen:
&bdquo;Maar, lieve Heere, zooals Gij doet, zóó is het goed; Gij geeft toch
altijd het beste!&rdquo;</p>

<p>Zoo sterk ik mij dan van dag tot dag, en ik heb 't o zoo goed. Neen,
't nieuwe jaar begint niet donker. De Heere is mijn licht en mijn
heil; hoe zou 't dan donker kunnen zijn? Hij beschaamt nooit, wie Hem
verwachten. In dit vertrouwen ga ik den nieuwen tijdkring weer in.</p>

<p>Morgenochtend hoop ik weer naar Heidelberg te vertrekken voor mijn
derde kuur.</p>

<p><span class="pagenum" title="95"></span><a id="p_95"></a></p>

<p>Mijn adres is dan in 't hôtel <span xml:lang="de">Metropol-Monopol</span>. Men kan ook
adresseeren aan 't <span xml:lang="de">Samariterhaus</span>.</p>

<p>Weest allen hartelijk gegroet en den Heere bevolen, en blijft in uwe
gebeden gedenken</p>

<div class="auteur">uw u liefhebbenden oud-leeraar<ins class="corr" id="corr29" title="Niet in Bron.">,</ins></div>
<div class="naam">R. J. W. RUDOLPH.</div>

<hr class="brief" />

<div class="datum">Heidelberg, 14 Januari 1914.</div>
<div class="groet"><i>Geliefde gemeente!</i></div>

<p>Al was het donker, guur en somber; al kletterden de regens en als
bruiste nu en dan de stormwind; we gingen aan den morgen van den 9en
Januari met blijdschap naar 't station, om de groote reis naar
Heidelberg weer te ondernemen; vol van dankbaarheid jegens den Heere,
Die daartoe den weg geopend had; met stillen dank in 't hart.... ook
aan broeders en zusters, die ons in staat wilden stellen, dat wij
wederom konden gaan om de zoo noodige voortzetting der genezing te
zoeken.</p>

<p>Voordat ik van huis ging, had ik mij in den Heere gesterkt door de
aandachtige lezing van Ps. 23. Aan den Goeden Herder gaf ik de zorg
van mijn huis over; in Zijne Hand stelde ik mijne vrouw en mijzelven,
door de spoorwegrampen van de laatste tijden, in binnen- en
buitenland, er opnieuw aan herinnerd, aan welke gevaren ook wij
wederom onderworpen waren.</p>

<p>Als terugbevend voor de guurheid van het weder, doken wij als vanzelf
in onze coupé weg. Nu eens pratend, dan weer lezend, dan weer
sluimerend, en telkens ook de handen vouwend tot stil gebed, brachten
wij den tijd door. En wij slaakten een zucht van verlichting, toen wij
's avonds uitstapten in de beroemde stad, waarvan de dichter zong:</p>

<p><span class="pagenum" title="96"></span><a id="p_96"></a></p>

<div class="poem" xml:lang="de">
<div class="stanza">
  <span class="i0">Alt-Heidelberg, Du feine,<br /></span>
  <span class="i0">Die Stadt, an Ehren reich,<br /></span>
  <span class="i0">Am Neckar und am Rheine,<br /></span>
  <span class="i0">Keine kommt Ihr gleich!<br /></span>
</div>
</div>

<p>Wat, vrij vertaald, wil zeggen: &bdquo;Oud Heidelberg, gij, fraaie stad, gij
stad, zoo rijk aan eer, zoo schoon gelegen aan de beide rivieren, den
Heidelberg en den Rijn; er is geen stad, die bij U in schoonheid haalt!&rdquo;</p>

<p>Voor mij en voor honderden met mij heeft deze stad echter hoogere
beteekenis dan die van de schoonste der dochteren van Duitschland.
Honderden, ja wellicht duizenden,&mdash;want de schaar groeit steeds
aan,&mdash;hebben met mij in den grootsten nood, in de hoogste spanning van
hun leven, hier nog een laatste redmiddel gezocht tegen doodelijke
kwaal.</p>

<p>O, wanneer die weg naar het <span xml:lang="de">Samariterhaus</span> eens spreken kon, wat zou
hij hebben te openbaren! In 't oude Venetië was een brug, die men &bdquo;de
brug der zuchten&rdquo; noemde. Staatsmisdadigers werden over die overdekte
brug van 't ééne naar 't andere geleid; en wanneer zij die brug
overgingen wisten zij, dat hun vonnis reeds geteekend lag, dat zij
over die brug niet zouden terugkeeren, maar op geheimzinnige wijze uit
den weg zouden worden geruimd. Geen wonder, dat de menschen, die over
deze brug gingen, menigmaal zóó zwaar zuchtten, dat 't beneden op de
straat gehoord werd.</p>

<p>Ook die weg naar <span xml:lang="de">Samariterhaus</span> mag wel de weg der zuchten worden
genoemd; wie dat pad de eerste maal wandelt, zucht bij zichzelf: &bdquo;ik
ben in mijn eigen land en plaats door de geneesheeren geabandonneerd;
wat zal hier de professor zeggen? Zal hij mij nog hoop geven?&rdquo;</p>

<p>De beide professoren zijn hier wijze, voorzichtige, edele mannen. Zij
benemen schier niemand de hoop geheel. <span class="pagenum" title="97"></span><a id="p_97"></a>Eudokia in Rotterdam heette
eerst: &bdquo;gasthuis voor ongeneeslijke zieken!&rdquo; Toen dit gebouw in
gebruik werd genomen, zeide Dr. van Staveren: &bdquo;Dit opschrift deugt
niet, het is in strijd met onze belijdenis; voor God, in wien wij
gelooven, is geen ziekte ongeneeslijk!&rdquo; Terstond is de naam toen ook
veranderd in dien van: &bdquo;Tehuis voor chronische lijders.&rdquo;</p>

<p>Ditzelfde oordeelen ook deze professoren. Maar als wijze en
voorzichtige mannen wekken zij ook geen ongegronde verwachtingen. Zij
ondernemen den arbeid, en hebben somwijlen resultaten, waarover de
geneeskundige wereld verbaasd staat.</p>

<p>Van deze uitkomsten hoort de lijder. Er komt hier hoop voor de
hopeloozen. De weg der zuchten wordt dan voor velen, wanneer ook zij
bij zichzelven goede uitkomsten zien, een pad van jubelende hope.</p>

<p>In hoopvolle stemming gingen ook wij Zaterdag 10 Januari 's morgens
naar 't <span xml:lang="de">Samariterhaus</span>. Prof. <span xml:lang="de">Werner</span> onderzocht mij wederom nauwkeurig.
Hij was in de wolken over de resultaten van de radium-bestraling. Deze
waren dan ook werkelijk bijzonder groot. In de tong had ook hij
natuurlijk meerderen vooruitgang gewenscht. Ook zitten er nog twee
harde kliertjes, één op de rechterkaak, de ander bij 't schouderblad.</p>

<p>Terstond werd in beraad met een inmiddels verschenen dokter een plan
de campagne opgesteld. Ik moet elken dag weer worden ingespoten. In
plaats van 20 minuten werd ik nu om den anderen dag 40 minuten met
Röntgen-belichting bestraald. Bovendien zal ik, zoo de Heere wil, 15,
16, 21 en 22 Januari van twee uur tot zeven uur inwendig met radium
worden bestraald. Ik moet op die dagen vijf uren achtereen een stuk
radium met mijn hand tegen de tong houden.</p>

<p>'t Is alles pijnlijk en moeilijk. Maar ik ben heel wat <span class="pagenum" title="98"></span><a id="p_98"></a>sterker
geworden, en de professor, die uiterst voorzichtig is, durft nu ook
wat meer ondernemen.</p>

<p>Toch voel ik wel, dat 't me aanpakt. Maar eigenaardig, hoe moeilijker
de weg is, hoe rijker de vertroosting wordt. Van nacht lag ik weer een
heele poos met pijn wakker. Toen dacht ik: &bdquo;nu is er toch Eén, Die met
mij waakt in dezen stillen, maar moeilijken nacht, de Medelijdende
Hoogepriester, Die ter rechterhand Gods is!&rdquo; Het was mij, alsof Hij
van den hemel op mij nederzag, als een moeder, die waakt bij haar
lijdend kind. Ik dankte dan ook den Heere, dat Hij met mij waakte, en
zeide: &bdquo;Heere, Gij zendt mij deze pijnen voor mijn best, en ziet
tegelijk met het innigste medelijden op mij neer! Gij neemt de pijnen
niet weg, maar geeft mij de kracht om deze te dragen! Gij brengt mij
door deze pijnen nader tot U als mijn Eénige toevlucht in den hoogsten
nood! Gij kunt en wilt mij uit allen nood en dood verlossen!&rdquo; En zie,
eenige minuten later sliep ik zacht in en kreeg ik van mijn Heiland
een geschenk, waarvan ik met Jeremia kan zeggen: &bdquo;En de slaap was mij
zoet!&rdquo;</p>

<p>Zalige genieting!</p>

<p>Zondagmorgen ben ik naar de kapel van 't Diaconessenhuis geweest. Ik
heb er een heerlijke zendingspreek gehoord. Bij leven en welzijn
schrijf ik daarover de volgende week. Ik moet mij nu wat bekorten,
omdat ik morgen vijf uur met radium moet zitten en mij niet te veel
mag inspannen.</p>

<p>Ontvangt dus de hartelijke groeten van mijne vrouw en mij. Draagt ons
gedurig op. Ge ziet, de Heere hoort het gebed. Hij gedenke ook u.</p>

<p>Weest allen dan den Heere bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="99"></span><a id="p_99"></a></p>

<hr class="brief" />

<div class="datum">Heidelberg, 20 Januari 1914.</div>
<div class="groet"><i>Geliefde gemeente!</i></div>

<p>Kwam mijn voorgaand schrijven te laat voor de Kerkbode, waarschijnlijk
geschiedde dit door vertraging van de post. Ter voorkoming van
dergelijke ongevallen zend ik mijn brieven voortaan zoo mogelijk een
dag vroeger af, en doe dit reeds met dezen, die dan tegelijk met mijn
voorgaanden kan worden geplaatst.</p>

<p>Trouwens deze brief is een vervolg op den voorafgaanden.</p>

<p>Ik had reeds beloofd iets te zullen schrijven over de zendingspreek,
die ik 11 Januari in de kapel van 't Diaconessenhuis alhier mocht
hooren.</p>

<p>Die Zondag was door de kerkelijke overheid der gansche Badensche
landskerk tot een <i>Zendings</i>dag bestemd.</p>

<p>Ds. <span xml:lang="de">Kammerer</span>, de pastor van 't Diaconessenhuis, nam tot tekst Matth.
24: 14: &bdquo;En dit Evangelie des Koninkrijks zal in de geheele wereld
gepredikt worden tot een getuigenis allen volken; en dan zal het einde
komen.&rdquo;</p>

<p>Hij begon met de opmerking, dat ook in Duitschland de tijden zeer zijn
veranderd. In 1848 was in 't naburige Hessen alle openbare arbeid voor
de Zending streng verboden. Verbeeldt u! Thans wordt vanwege de
kerkelijke overheid in Baden een algemeene Zendingsdag uitgeschreven.</p>

<p>Zóó gaat 't goed! Zoo komen we op den rechten weg!</p>

<p>Niemand minder dan de Heiland zelf zegt: &bdquo;En dit Evangelie des
Koninkrijks <i>zal</i> in de geheele wereld gepredikt worden.&rdquo; Nòg staat
Hij alleen. Maar Hij spreekt toch als Koning van 't Godsrijk. Zooals
Hij zeide is 't geschied, en moet 't verder geschieden.</p>

<p>Doch nu taste men niet mis in 't eigenlijke wezen van den
Zendingsarbeid.</p>

<p>Is 't Zendingswerk het brengen der Christelijke cultuur?</p>

<p><span class="pagenum" title="100"></span><a id="p_100"></a></p>

<p>Bestaat 't in de bevordering van het schoolonderwijs onder de
onbeschaafde volken?</p>

<p>Moet 't bovenal gericht zijn op de wegneming van sociale misstanden en
de verbetering van 't maatschappelijk leven onder de heidenen?</p>

<p>Dit alles is bijzaak, bijwerk, of ook vrucht der Zending.</p>

<p>Het eigenlijke wezen van het werk der Zending is 't niet.</p>

<p>De eigenlijke hoofdzaak van 't Zendingswerk is de prediking van het
Evangelie des Koninkrijks. Vandaar en daardoor alleen wordt de eenige
troost voor leven en sterven onder de volken verkondigd.</p>

<p>En wat moet men zich als hoofddoel voorstellen van het Zendingswerk?</p>

<p>Dat heel de heidensche maatschappij gekerstend worde?</p>

<p>Het ware heerlijk, wanneer dit doel bereikt werd.</p>

<p>Maar stellen we ons deze illusie niet voor.</p>

<p>Hoofddoel is, dat 't Evangelie <i>hun tot een getuigenis</i> onder de
volken wordt gepredikt.</p>

<p>De één neemt 't Evangelie aan. De ander verwerpt 't. Christus is ook
tot een oordeel in de wereld gekomen.</p>

<p>De strijd tusschen vrouwen- en slangenzaad blijft tot den jongsten
dag.</p>

<p>En wanneer het Evangelie over de heele wereld gepredikt wordt, en over
heel de wereld die twee tegenover elkander staan, dan zal 't einde
zijn.</p>

<p>Het zendingswerk is dus geen bijzaak, maar hoofdzaak. Het staat in
onmiddellijk verband met Christus' wederkomst.</p>

<p>Wij danken dan ook den Heere, dat wij ons met 't Zendingswerk weder in
goede richting bewegen.</p>

<p>Ge begrijpt, geliefden, dat ik de prediking met hartelijke instemming
heb aangehoord.</p>

<p>Ge begrijpt ook, dat ik de mededeeling omtrent de <span class="pagenum" title="101"></span><a id="p_101"></a>vroegere Duitsche
toestanden op Zendingsgebied met eenige verbazing vernam.</p>

<p>Bij eenig nadenken is evenwel mijn verwondering verdwenen.</p>

<p>Was 't vroeger bij ons ook niet ongeveer alzoo?</p>

<p>Neen, er was geen verbod om zendingswerk te doen. Maar men liet 't
over aan zendingsvrienden, en beschouwde 't een liefhebberijzaak van
deze menschen.</p>

<p>Tot voor korten tijd stonden we precies evenzoo tegenover den
evangelisatiearbeid. Wat is in onze dagen meer noodig dan 't
zendingswerk in onze naaste omgeving? Toch werd deze plicht door de
Kerk nog slechts weinig gevoeld.</p>

<p>En in werkelijkheid staan de meesten nog zoo tegenover den arbeid,
dien ik in des Heeren Naam en kracht ondernam, den arbeid onder
voogdij- en regeeringskinderen, onder zwervers, ontslagen gevangenen
en drankzuchtigen. Men vindt 't wel goed, dat ook die arbeid wordt
aangevat; maar men voelt er niet veel voor. En ziedaar juist 't
gebrek! Voor zulk werk moet worden gevoeld, anders kan 't niet slagen;
want er is reuzeninspanning voor noodig om het te volbrengen. Van alle
zijden moet hulp in voorbede en geldelijke bijdrage, worden geboden;
anders komt 't niet tot stand.</p>

<p>En wie maar even nadenkt, zal dadelijk moeten toestemmen, dat geen
werk meer noodig is dan dit werk. Er is een werk, dat bij voorkeur den
naam draagt van <i>Christelijk werk</i>. Daartoe behooren 't uit- en
inwendig zendingswerk, de arbeid onder al 't verlorene, 't gaan in de
heggen, en sloppen, 't bezoeken der gevangenen, enz. Wanneer een
gemeente deze werken niet heeft, zegt de Heiland van haar: &bdquo;Gij hebt
den naam, dat gij leeft; maar gij zijt dood!&rdquo;</p>

<p>'t Spreekt vanzelf, dat de zuiverheid der leer bij dit practisch werk
niet mag worden verwaarloosd. Hoe zullen we <span class="pagenum" title="102"></span><a id="p_102"></a>op dit gebied ons
hoofdwerk goed doen, 't brengen van het Evangelie aan de schare,
indien we 't niet zuiver bewaren?</p>

<p>Bovenal moet bij dezen arbeid 't eigen, inwendig leven zorgvuldig
worden verpleegd. Alleen omdat de liefde van Christus hem drong, kon
Paulus alle bezwaren overwinnen in zijn moeilijk werk.</p>

<p>Maar wanneer 't vuur van binnen brandt, is 't ook zulk een heerlijk
werk.</p>

<p>Hoe verlangt mijn ziel naar 't oogenblik, dat ik dezen arbeid zal
mogen aanvatten!</p>

<p>Ik verheug mij, dat ik u in dezen opzichte wederom gunstige berichten
mag doen toekomen. Inplaats van 20 minuten word ik om den anderen dag
geregeld 40 minuten bestraald met Röntgen-belichting. 15 en 16 Januari
werd ik met radium behandeld. Vandaag kreeg ik nog een
extra-behandeling met kool-radium, weer een nieuw soort. Duurt de
gewone radium wel 2000 jaren, deze kool-radium houdt slechts twee
dagen zijn kracht. Maar 't doet eveneens een krachtige werking.
Ondanks een kleine katarrh verdraagt mijn gestel alles met het
grootste gemak. Ik ga in gewicht nog zelfs iets vooruit en voel mijn
krachten herleven.</p>

<p>O wonder van goedheid, dat de Heere aan mij doet!</p>

<p>Dien alléénzaligen God beveelt ook u, geliefde gemeente, van ganscher
harte</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Heidelberg, 28 Januari 1914.</div>
<div class="groet"><i>Geliefde gemeente!</i></div>

<p>Gelijk ik uit de couranten bemerk, is ook ten uwent evenals hier
gister de dooi onverwacht ingetreden. De <span class="pagenum" title="103"></span><a id="p_103"></a>plasregen van den morgen
werd echter gevolgd door sneeuw, en thans wordt ons oog bekoord door
den schoonen glans der witte bergen.</p>

<p>Ondanks regen en sneeuw werd de dag van gister hier met groote vreugde
gevierd. Het was de verjaardag van den Keizer, een dag van beteekenis
onder de vierdagen des volks; en de wijze, waarop deze dag hier geëerd
wordt, moet elk Christelijk burger tot groote blijdschap stemmen.</p>

<p>Er is geen plaats in 't heele Duitsche rijk, of er is althans één
kerkgebouw geopend, waar 's morgens bede- en dankstond voor keizer en
rijk wordt gehouden. En overal klinkt uit Duitsche monden 't krachtig
gezang:</p>

<div class="poem" xml:lang="de">
<div class="stanza">
  <span class="i0">Vater, kröne du mit Segen<br /></span>
  <span class="i0">Unsern Kaiser und sein Haus,<br /></span>
  <span class="i0">Führ durch Ihn auf deinen Wegen<br /></span>
  <span class="i0">Herrlich deinen Ratschlusz aus!<br /></span>
  <span class="i0">Deiner Kirche sei er Schutz,<br /></span>
  <span class="i0">Deinen Feinden biet' er Trutz.<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">Vader, kroon met uwen zegen<br /></span>
  <span class="i0">Onzen Keizer en zijn huis,<br /></span>
  <span class="i0">Voer door hem op uwe wegen<br /></span>
  <span class="i0">Heerlijk uwen raadslag uit!<br /></span>
  <span class="i0">Uwe Kerk zij hij ten schild,<br /></span>
  <span class="i0">Uwen vijand bied' hij tegenweer.<br /></span>
</div>
</div>

<p>Op zulk een dag krijgt men den indruk, dat 't Duitsche rijk nog een
machtige eenheid is, die, door vroed beleid bestuurd, een hooge en
schoone roeping in 't hedendaagsch wereldgebeuren vervult.</p>

<p>Wie 't Duitsche volksleven echter van naderbij beziet, wordt helaas
met sombere gedachten voor Duitschlands toekomst bestormd. In den
hoogen blos der schijnbare volksgezondheid, ziet hij dra 't rood der
tering; in al 't <span class="pagenum" title="104"></span><a id="p_104"></a>vreugdegetril hoort hij reeds 't rochelen van den
dood.</p>

<p>Ik wijd niet breedvoerig uit over hetgeen ik hier hoor en zie. Ik deel
u slechts den korten inhoud mede van een schoone predikatie, die ik
Zondag voor acht dagen in de kapel van 't Diaconessenhuis hoorde, en
knoop aan deze preek enkele beschouwingen vast.</p>

<p>Ds. <span xml:lang="de">Kammerer</span> sprak uit Lukas 2: 41: &bdquo;En Zijne ouders, reisden alle
jaar naar Jeruzalem, op het feest van Pascha.&rdquo; In zijn rede stelde hij
de heilige familie in tweeledig opzicht als voorbeeld voor het
Christelijk huisgezin, namelijk, 1e in haar vasthouden aan heilige,
van God gewilde tradities, en 2e, in haar volkomen eenstemmigheid te
dezen aanzien.</p>

<p>Had de Heere reeds voor Oud-Israël ingezet, dat het volk minstens
éénmaal 's jaars voor Zijn aangezicht te Jeruzalem moest verschijnen,
hoe moeielijk voor Jozef en Maria de onderhouding van dit gebod ook
ware, elk jaar togen zij met Paaschfeest naar Jeruzalem.</p>

<p>Ook ons heeft de Heere Zijne inzettingen gegeven, zooals 't lezen der
Schrift, het huiselijk gebed, en het kerkbezoek op den Zondag.</p>

<p>Zijn wij als Jozef en Maria getrouw in 't houden dezer inzettingen?
Helaas, de mannen laten de onderlinge bijeenkomsten na. Alléén de
vrouwen komen tamelijk geregeld op, en hier en daar een enkele man.
&bdquo;Vrouwen, waar zijn uwe mannen! Moeders, waar zijn uwe zonen?&rdquo; vroeg
de predikant met ontroerde stem.</p>

<p>Helaas, er is geen overeenstemming tusschen man en vrouw in 't eene
noodige! Hoe geheel anders is dit bij Jozef en Maria! Zij gaan altijd
samen op. Bij hen is te dezen aanzien een volkomen eenstemmigheid.</p>

<p>En deze moet er bovenal zijn, wil 't familieleven gelukkig en gezegend
zijn.</p>

<p>Door den Heere wordt deze eenstemmigheid ten hoogste <span class="pagenum" title="105"></span><a id="p_105"></a>gewaardeerd.
Ziet, dit is de eere, die Hij aan deze arme <ins class="corr" id="corr30" title="Bron: echtgenoten">echtgenooten</ins> geeft, dat zij
de pleegouders mogen zijn van Zijn Eeniggeboren Zoon.</p>

<p>Wanneer de Duitsche Keizer de opvoeding van den Kroonprins aan twee
arme, hoewel godzalige, echtgenooten had toevertrouwd, zou hij duizend
jaren later om deze domheid nog zijn bespot. Maar ziet hier de ironie
der Goddelijke wijsheid. Zij lacht om aardsche heerlijkheid! Hóóg
houdt zij 't ware schoon! Daartoe behoort allereerst de
overeenstemming van man en vrouw in den dienst des Heeren! Zie hier,
hoe hoog deze door den Heere wordt gesteld!</p>

<div class="poem" xml:lang="de">
<div class="stanza">
  <span class="i0">O Selig Haus, wo Mann und Weib in einer,<br /></span>
  <span class="i1">In deiner Liebe eines Geistes sind,<br /></span>
  <span class="i0">Als beide eines Heils gewürdigt, keiner<br /></span>
  <span class="i1">Im Glaubensgrunde anders ist gesinnt;<br /></span>
  <span class="i0">Wo beide unzertrennbar an dir hangen<br /></span>
  <span class="i1">In Lieb und Leid, Gemach und Ungemach,<br /></span>
  <span class="i0">Und nur bei dir zu bleiben stets verlangen<br /></span>
  <span class="i1">An jedem guten wie am bösen Tag!<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">O zalig huis, waar man en vrouw in eene,<br /></span>
  <span class="i1">In uwe liefde éénes geestes zijn,<br /></span>
  <span class="i0">Waar beiden van één heil bezitters zijn en geene<br /></span>
  <span class="i1">In gronden des geloofs een andere gezindheid heeft.<br /></span>
  <span class="i0">Waar beiden onafscheidelijk aan u hangen,<br /></span>
  <span class="i1">In lief en leed, gemak en ongemak,<br /></span>
  <span class="i0">En slechts bij u te blijven steeds verlangen,<br /></span>
  <span class="i1">Zoowel op iederen goeden als op iederen boozen dag.<br /></span>
</div>
</div>

<p>Van zoodanige heerlijke eenstemmigheid merkt men echter in Duitschland
betrekkelijk weinig. De Duitsche vrouw bleef tot op heden tamelijk wel
haar <span xml:lang="de">Gretchen</span>-natuur getrouw; ze is nog steeds in de kerk te vinden.
<span class="pagenum" title="106"></span><a id="p_106"></a>De Duitsche man handhaaft daartegenover zijn treurig <span xml:lang="de">Faust</span>-karakter;
hij hoort de evangelieboodschap wel, maar gelooft haar niet.</p>

<p>De Duitsche vrouw was dan ook tot hiertoe de zon in het Duitsche huis,
en 't Duitsche huisgezin was de hoeksteen van het Duitsche rijk.</p>

<p>Helaas, thans begint ook deze zon te verdonkeren, begint deze
hoeksteen te wankelen.</p>

<p>Aangrijpend toch is wat de Duitsche bisschoppen voor enkele weken in
hun herderlijk schrijven aan de Duitsche natie hebben medegedeeld.</p>

<p>Volgens 't schrijven dezer bisschoppen kwamen er in 1876 42 geboorten
voor op de 1000 inwoners, in 1911 daarentegen slechts 29 op de 1000.
Dit beteekent 65000 kinderen minder voor het geheele rijk. Altijd
sneller gaat 't getal der geboorten in Duitschland nog achteruit.
Duitschland streeft op treurige wijze Frankrijk en België in dezen
voorbij. Spoedig zullen in Duitschland jaarlijks meer lijkkisten dan
wiegen zijn.</p>

<p>Vreeselijk!</p>

<p>Met cynisch welbehagen schreef kort geleden dan ook een Fransch blad:
&bdquo;Het Fransche volk kan rustig zijn, in Berlijn doen ongeloof, ontucht
en echtbreuk even goed hun werk als in Parijs.&rdquo; Het blad raadt dan ook
aan, Duitschland niet met kanonnen te bedreigen, maar met zedelooze
romans te overladen.</p>

<p>Wie huivert niet voor de toekomst van 't Duitsche volk, wanneer men
van deze dingen kennisneemt? Hoe schoon het heden ook lijke, er is
weinig zienersgevoel noodig om aan den horizon de donkere koppen te
zien, die 't dreigend gericht voorspellen.</p>

<p>Ik denk op dit oogenblik aan hetgeen ik kort geleden van <span xml:lang="fr">Lasserre</span> las
over den bekenden Franschen schrijver <span xml:lang="fr">Ernst Hello</span>. Deze <span xml:lang="fr">Hello</span> is met
recht genoemd de <span xml:lang="fr">Pascal</span> <span class="pagenum" title="107"></span><a id="p_107"></a>der 18e eeuw. Hij heeft een schitterend werk
geschreven, getiteld: &bdquo;<span xml:lang="fr">l'Homme</span>&rdquo;; &bdquo;de mensch&rdquo;.</p>

<p><span xml:lang="fr">Lasserre</span> geeft bij dit werk een inleiding, en deelt daarin de volgende
passage mede.</p>

<p>Het was in één der jaren vóór 1870, tijdens de tentoonstelling te
Parijs. In de zoogenaamde dolle jaren dus. Men smeet met het geld. Men
droomde van wereldvrede. Het was een der meest rotte tijden uit de
geschiedenis. Uitwendig scheen alles in groei en bloei. Inwendig was
't volksleven geheel vermolmd.</p>

<p>De Pruisen hadden 't grootste stalen kanon tentoongesteld, dat
totnogtoe gegoten was.</p>

<p>Men lachte om dit ding.</p>

<p>Trouwens, oppervlakkigheid en lichtzinnigheid was één der voornaamste
kenmerken van dien tijd. Vlak vóór den oorlog beweerde de Regeering in
de Kamer:</p>

<p>&bdquo;Alles is voor den oorlog gereed, geen knoop ontbreekt aan de
slobkous!&rdquo;</p>

<p>Op één dier dagen vóór '70 wandelde <span xml:lang="fr">Lasserre</span> op de tentoonstelling. In
de verte komt <span xml:lang="fr">Hello</span> aanwandelen. Hij komt naar <span xml:lang="fr">Lasserre</span>, en zegt: &bdquo;Ik
verwonder mij, mijn vriend!&rdquo; &bdquo;Waarom?&rdquo; voert <span xml:lang="fr">Lasserre</span> hem tegemoet.
&bdquo;Ik kwam langs de Tuilerieën, en verwonder mij, dat zij niet in
vlammen staan!&rdquo;</p>

<p>Die man is krankzinnig, zegt een ander tot <span xml:lang="fr">Lasserre</span>.</p>

<p>Nog slechts korten tijd, en de Pruisen staan voor Parijs. De
Tuilerieën gaan in vlammen op.</p>

<p>Vreeselijk, wanneer een dergelijk lot Duitschland moest treffen!</p>

<p>Nòg heeft 't Duitsche volk veel voor boven 't Fransche. Nòg heeft
Duitschland vele profeten, die het volk getrouw waarschuwen. Moge 't
naar dezen nog luisteren!</p>

<p>Toen ik gisteren, aan den avond van des keizers verjaardag, de sneeuw
zag liggen op de bergen, dacht ik onwillekeurig <span class="pagenum" title="108"></span><a id="p_108"></a>aan 't woord van
Jesaja tot Juda: &bdquo;Komt dan, en laat ons samen rechten, zegt de Heere;
al waren uwe zonden als scharlaken, zij zullen wit worden als sneeuw&rdquo;.</p>

<p>Hoore 't Duitsche volk nog naar dit woord van God! Ook voor de
toekomst van ons volk zal dit van de grootste beteekenis zijn.</p>

<p>Onwillekeurig heb ik nu mijn maat al vol geschreven. Laat ik u nog
even mededeelen, hoe 't mij gaat. Ik ben overgelukkig, dat ik u kan
berichten, dat 't mij zeer wel gaat. Deze derde kuur schijnt mij de
gezegendste, die ik gemaakt heb. O wat zal ik gelukkig zijn, wanneer
ik weer aan 't openbare leven kan deelnemen!</p>

<p>Verheerlijke de Heere daartoe de wonderen Zijner goedheid en almacht
aan mij, onwaardige, en verhoore Hij uwe en onze gebeden!</p>

<p>Weest allen tezamen den Heere bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Heidelberg, 4 Februari 1914.</div>
<div class="groet"><i>Geliefde gemeente!</i></div>

<p>Van 9 Januari tot heden, 4 Februari, heb ik wederom in Heidelberg
vertoefd; terwijl ik mij gereed maak om te vertrekken, zie ik terug op
de dagen, die achter mij liggen, en dankbaarheid aan den Heere doet
mijn hart met snelle vreugdeslagen kloppen.</p>

<p>Het is vandaag een schoone dag hier; een lentedag in den winter; er is
een heldere lucht, een vriendelijk zonnetje. Er waait geen windje.
&bdquo;<span xml:lang="de">Ueber allen Gipfeln ist Ruh!</span>&rdquo; Boven op de bergen, overal is 't
heerlijke stilte in de natuur. Heerlijk symbool van wat op dezen dag
mijn hart vervult.</p>

<p><span class="pagenum" title="109"></span><a id="p_109"></a></p>

<p>De Heere heeft alles wederom zoo wel gemaakt. Hij heeft mij beloofd,
voor mij te zullen zorgen, en geen tittel of jota van dat woord is ter
aarde gevallen. Integendeel, de uitkomst heeft een klemtoonteeken
geplaatst boven de rijke belofte Gods. Hij heeft vriendelijke handen
gegeven, die voor ons wilden zorgen, en die ik in gedachte zegen. Hij
heeft mij thans weer gesterkt gedurende een sterk aangrijpende kuur.
Behalve de dagelijksche inspuitingen heb ik 14 Röntgen-bestralingen
gehad; dit is zelfs één boven 't maximum, dat hier wordt toegediend.
Daarbij heb ik zes radium-bestralingen ontvangen, elk van vijf uren.
Reeds de dagelijksche inspuitingen grijpen 't gestel zóó aan, dat alle
patiënten er tegen opzien. Nochtans heb ik alles zonder eenig bezwaar
mogen doorstaan. In geen maanden hebben zich bloedingen vertoond. Mijn
gewicht bleef gedurende de kuur hetzelfde, mijn krachten zijn weer
aanmerkelijk toegenomen. En terwijl wij vertrekken, gloort de hope op
een algeheele genezing mij als 't licht van een nieuwen levensmorgen
tegen. Het is een lentedag in den winter, en al wat in mij is, jubelt
den Gever van alle goede gaven tegemoet, om Hem te danken voor zooveel
gunst aan een onwaardige en ellendige bewezen.</p>

<p>Hoeveel de Heere ook geeft, ik heb evenwel nog meer te vragen. En
vooral twee wenschen kiemen thans op in mijn hart, één voor 't
&bdquo;<span xml:lang="de">Jenseit</span>&rdquo;, één voor 't &bdquo;<span xml:lang="de">Diesseit</span>&rdquo;, één voor 't geestelijke, één voor
't tijdelijke leven.</p>

<p>De Heere geeft mij een langzaam, een gestadig herstel. Behaagt 't Hem
mij volkomen te genezen, dan heb ik voor 't geestelijke leven den
innigen wensch, dat de Heere mij en mijn huis steeds nader tot Hem
brenge. Alleen de ware levensheiliging geeft ware levensvreugde; waar
de heiligmaking is, bloeit de hoogste vreugde, zelfs in dagen van
zware krankheid, zelfs in <span class="pagenum" title="110"></span><a id="p_110"></a>kerkerholen, zelfs in de zevenmaal heeter
gestookte ovens.</p>

<p>Met de oude mystieken ging ik te rade, wat de beste middelen zijn om
de vervulling van dezen wensch te verkrijgen, en met hen kwam ik tot
't besluit, dat de <i>meditatie</i> of de <i>overdenking</i>, de <i>oratie</i> of 't
<i>gebed</i>, de <i>contemplatie</i> of de <i>inwendige geestelijke aanschouwing</i>
de voortreffelijkste wegen zijn, die leiden tot 't voorgestelde doel.</p>

<p>Tweemaal lezen wij in Lukas 2 van Maria, dat zij de dingen, die haar
omtrent Jezus gezegd werden, bewaarde in haar hart; éénmaal, dat zij
die tezamen bij zichzelve overlegde. Maria <i>mediteerde</i> over hetgeen
de herders, een Simeon, een Hanna haar zeiden. We kunnen veilig
aannemen, dat vooral 't woord van Simeon haar als lood op de ziel
heeft gewogen, en dat zij er veel en zwaar over heeft nagedacht. Wat
was de vrucht daarvan? Dat haar in de donkerste ure van haar leven,
toen zij bij 't Kruis stond, 't licht <ins class="corr" id="corr31" title="Bron: darover">daarover</ins> opging, en juist dit
licht behoedde haar toen voor algeheele vertwijfeling. Het mediteeren
over 't Woord Gods, de wegen Gods, de leidingen Gods, is als de
hamerslag, die de nagelen van het Woord steeds vaster slaat in onze
ziel. Dit mediteeren ontsteekt de witte vlam der heilige wijsheid in
onzen geest; deze wijsheid is als 't oog der ziel; dit oog ziet 't
perspectief der hope, waar anderen in dikke duisternis rondtasten.</p>

<p>Aan dit rustig mediteeren hebben we vooral tegenwoordig zulk een
groote behoefte. De zaken, die wij dagelijks moeten doen, zijn zoo
groot en zoo vele, en de dagen zijn zoo kort. We hebben altijd zulk
een haast. Dit is niet goed. Op deze wijze loopt onze geest ledig, en
wij moeten hem vullen. Wij nemen er den tijd af voor allerlei dingen.
Laten wij er ook den tijd afnemen voor de godvruchtige meditatie. Deze
doet ons als Mozes te midden van de <span class="pagenum" title="111"></span><a id="p_111"></a>vele drukten van 't leven nabij
den Heere leven, en verhoogt 't gewicht en de kracht van ons bestaan.</p>

<p>In de tweede plaats noemde ik als middel om nabij den Heere te leven
de <i>oratie</i> of 't <i>gebed</i>.</p>

<p>Te mogen bidden, te mogen spreken met den Koning der koningen, welk
een eere! Te kunnen bidden, welk een verlichting in de ure der
benauwdheid! Het klagend hart heeft zoo gaarne een luisterend oor.
Welk een troost, wanneer wij in tijden van diepe droefenis met de
psalmisten 't boordevolle hart mogen uitstorten voor Hem, die Zich
wendt tot het gebed desgenen, die gansch ontbloot is. Van den troost
en de kracht van 't gebed staat zooveel in 't Woord van God
geschreven, dat ik er niet breed over wil uitweiden.</p>

<p>Alleen op één sprekend voorbeeld wil ik nog wijzen. Jeruzalem wordt
door Sanherib belegerd, en ongeveer op dienzelfden tijd is Hiskia
doodelijk krank. En 't ergste is, het volk is door zijn zondig
verleden rijp voor 't gericht. Welk een hachelijke toestand! Hiskia
wendt zich in dezen hoogen nood weenend tot den Heere. De Heere hoort.
De koning wordt door een wonder genezen. Het Assyrisch leger van
honderd vijf en tachtig duizend man wordt in één nacht geveld. De stad
wordt verlost. De ongerechtigheid wordt vergeven. Welk een
overweldigende rijkdom van zegen op 't gebed van één man! Broeders en
zusters, laat 't gebed de kracht van ons leven zijn, zoo zal er zeker
kracht van ons uitgaan.</p>

<p>Als derde hulpmiddel voor de bevordering van 't gemeenschapsleven met
den Heere, noemde ik de <i>contemplatie</i> of de <i>innerlijke geestelijke
aanschouwing</i>.</p>

<p>Wanneer een onzer verwanten een ongeluk treft, bij een spoorwegongeval
omkomt, of te water valt en verdrinkt, stellen wij ons telkens de ramp
voor oogen. Het is, of wij den geliefde door de rails zien
verbrijzelen, of <span class="pagenum" title="112"></span><a id="p_112"></a>wij hem in de golven zien wegzinken. Het is ons, of
wij zijn laatste angstkreten hooren. Een oogenblik staan wij op om hem
ter hulp te snellen. Zóó krachtig werkt 't voorstellingsvermogen in
den mensch. Het werkt in zulke gevallen zoo krachtig door de liefde,
die wij voor den getroffene gevoelen.</p>

<p>Alzoo is de liefde ook de drijfkracht in de innerlijke, geestelijke
aanschouwing. Zij dringt ons, om ons den Heiland voor oogen te
stellen, zooals Hij lag in de kribbe, zooals Hij rondwandelde door
Kanaän, zooals Hij worstelde in Gethsémané, zooals Hij leed voor
Kájafas, Pilatus, Herodes en aan het kruis, zooals Hij na Zijn
opstanding verscheen aan Zijn jongeren, zooals Hij opvoer ten hemel,
en zooals Hij nu naar de heerlijke beschrijving van Johannes is
gezeten ter rechterhand van den Vader. Zijn wij recht levendig in deze
aanschouwing werkzaam, dan is 't ons, of zij ons een wijle buiten ons
zelven brengt.</p>

<p>Heerlijk is de vrucht dezer contemplatie.</p>

<p>Zij vereenigt ons op 't allernauwst met den Heere, zij doodt den
zinnelijken lust, zij vervult de ziel met 't hemelsch ideaal, zij doet
ons als Henoch wandelen met God, zij brengt een heerlijken glans op
ons leven. Blonk het aangezicht van Mozes, toen hij van den berg kwam,
waar hij met den Heere had verkeerd, ook op ons gansche zijn komt de
gouden glans van den hemel.</p>

<p>Alzoo beleven wij waarlijk, wat Paulus schrijft, 2 Cor. 3: 18: &bdquo;Wij
dan, de heerlijkheid des Heeren als in een spiegel aanschouwende,
worden naar hetzelfde beeld in gedaante veranderd, van heerlijkheid
tot heerlijkheid, als van des Heeren Geest.&rdquo;</p>

<p>O heerlijk, o gelukkig, o gezegend leven!</p>

<p>Behaagt 't den Heere nog jaren tot mijn levensdagen toe te voegen, 't
behage Hem dan ook, dit leven mij te schenken, opdat ik reeds op aarde
den hemel mag beginnen, <span class="pagenum" title="113"></span><a id="p_113"></a>en volkomen mag zijn voor de taak, die mij
wacht.</p>

<p>Over mijn tweeden wensch hoop ik U een volgende maal te schrijven.</p>

<p>'t Bovenstaande schreef ik 's morgens vóór mijn vertrek uit
Heidelberg. 2.19 stapten we te Heidelberg in den trein. We hadden een
voorspoedige reis; precies op tijd liep 's avonds even over tien onze
trein 't station te Amersfoort binnen. Onze beide jongens waren aan
den trein, en ge begrijpt de vreugde van 't wederzien. Den Heere zij
lof en dank voor alles.</p>

<p>Ontvangt van mijn vrouw en huisgenooten de hartelijke groeten.</p>

<p>Weest allen tezamen den Heere bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 10 Februari 1914.</div>
<div class="groet"><i>Geliefde gemeente!</i></div>

<p>In mijn vorig schrijven heb ik U reeds onze behouden aankomst in
Amersfoort gemeld. Zoo spoedig mogelijk ben ik hier naar mijn
huisdokter gegaan, om mij wederom te laten onderzoeken. Hij was
buitengewoon tevreden over de in- en uitwendige resultaten der kuur.</p>

<p>Alzoo ga ik dan, den Heere zij daarvoor lof en prijs, langzaam maar
gestadig vooruit. Natuurlijk zou ik liever zien, dat mijn genezing
grootere sprongen maakte. Maar wij weten niet, wat wij moeten
begeeren. In Heidelberg is men van oordeel, dat een langzame maar
steeds doorgaande genezing beter is dan een plotselinge, omdat zich
bij de snelle genezingen de meeste terugvallen voordoen, terwijl een
langzame maar gestadige voortgang <span class="pagenum" title="114"></span><a id="p_114"></a>der genezing de meeste kans biedt,
dat men voorgoed van de kwaal wordt bevrijd.</p>

<p>Hoe dit zij, ik geef 't over aan den Heere, die mij beloofd heeft voor
mij te zorgen. Dezer dagen wilde Hij mij wederom nog zoo krachtig
vertroosten met de woorden van Ps. 91: 1, &bdquo;Die in de schuilplaats des
Allerhoogsten is gezeten, die zal vernachten in de schaduwe des
Almachtigen&rdquo;. Wat zal ik nog meer wenschen? Wat anders dan dat heel
deze weg mij maar altijd nader brenge tot den Heere, mij altijd
inniger Zijn gemeenschap doe smaken. Dit is 't Hoogste en Zoetste.
Daarvan zing ik met Tersteegen in zijn overschoon lied: &bdquo;De
vereeniging met God&rdquo;.</p>

<div class="poem" xml:lang="de">
<div class="stanza">
  <span class="i0">Ich bin im dunklen Heiligtum,<br /></span>
  <span class="i0">Ich bete an und bleibe stumm;<br /></span>
  <span class="i0">O ehrfurchtfolles Schweigen!<br /></span>
  <span class="i0">Der beste Redner sagt mir nicht,<br /></span>
  <span class="i0">was man hier ohne Reden spricht,<br /></span>
  <span class="i0">durch Lieben und durch Beugen.<br /></span>
</div>
<div class="stanza">
  <span class="i0">Hier ist die stille Ewigkeit<br /></span>
  <span class="i0">ein immerwahrend selges Heut,<br /></span>
  <span class="i0">dies Nun kann alles geben.<br /></span>
  <span class="i0">Die Zeit vergeht mir süsz un sacht;<br /></span>
  <span class="i0">Ich möchte beten Tag und Nacht,<br /></span>
  <span class="i0">bei Gott im Geiste leben.<br /></span>
</div>
<div class="stanza">
  <span class="i0">Hier ist mein wahres Element,<br /></span>
  <span class="i0">ein Friedensland, weit ohne End,<br /></span>
  <span class="i0">von Milch und Honig flieszend,<br /></span>
  <span class="i0">Hier quilt im Grund ein Balsenflusz,<br /></span>
  <span class="i0">durch alle Kräfte des Genusz,<br /></span>
  <span class="i0">So sänftiglich ergieszend.<br /></span>
</div>
</div>

<p><span class="pagenum" title="115"></span><a id="p_115"></a></p>

<p class="dwz">Dat is:</p>

<div class="poem">
<div class="stanza">
  <span class="i0">Ik ben in 't donker heiligdom;<br /></span>
  <span class="i0">Aanbiddend, blijf ik stom;<br /></span>
  <span class="i0">o diep eerbiedig zwijgen!<br /></span>
  <span class="i0">De beste spreker zegt mij niet<br /></span>
  <span class="i0">wat men hier zonder woorden spreekt,<br /></span>
  <span class="i0">door <i>Lieven</i> en door <i>Buigen</i>.<br /></span>
</div>
<div class="stanza">
  <span class="i0">Hier is de stille eeuwigheid,<br /></span>
  <span class="i0">een <ins class="corr" id="corr32" title="Bron: altijdurend">altijddurend</ins> zalig heden;<br /></span>
  <span class="i0">dit &bdquo;nu&rdquo; kan alles geven.<br /></span>
  <span class="i0">De tijd gaat voorbij zoet en zacht;<br /></span>
  <span class="i0">Ik wilde wel bidden dag en nacht,<br /></span>
  <span class="i0">Om in den geest bij God te leven.<br /></span>
</div>
<div class="stanza">
  <span class="i0">Hier is mijn ware element,<br /></span>
  <span class="i0">een vredes-land zonder end,<br /></span>
  <span class="i0">van melk en honig vloeiend.<br /></span>
  <span class="i0">Hier ontspringt een balsembron,<br /></span>
  <span class="i0">die 't genot in alle zielekrachten<br /></span>
  <span class="i0">zoo zoetelijk doet stroomen.<br /></span>
</div>
</div>

<p>Behaagt 't den Heere, mij te herstellen, dan heb ik natuurlijk ook nog
een tweede begeerte, n.l. spoedig te mogen ingaan tot den arbeid, die
zoo geheel de liefde van mijn hart heeft, den arbeid onder voogdij- en
regeeringskinderen, onder ontslagen gevangenen, drankzuchtigen en
zwervers.</p>

<p>Volgens sommigen is deze arbeid wel nutteloos; zij beschouwen
eigenlijk alleen dan een bekeering als echt, wanneer iemand van zijn
jeugd af als een kind des verbonds heeft geleefd. &bdquo;Wacht u voor
bekeerde Joden, voor bekeerde hoeren, voor bekeerde bandieten! Een vos
verliest wel zijn haren, maar niet zijn streken.&rdquo; Ziedaar hun
standpunt!</p>

<p>Er is zeker weinig betoogkracht noodig om dadelijk <span class="pagenum" title="116"></span><a id="p_116"></a>te doen zien, dat
dit standpunt onhoudbaar is.</p>

<p>Het strijdt met de Schrift. De eerste Christelijke gemeente is uit
bekeerde Joden als evenzoovele levende steenen opgebouwd, en hoeveel
goeds wordt in de Schrift van haar gezegd. Een moordenaar volgde den
Heiland in 't paradijs. Hoeveel liefde bewees de vrouw, aan wie veel
vergeven was!</p>

<p>De feiten werpen ook dit heele standpunt omver. Denkt slechts aan een
Da Costa, een Neander, een <span xml:lang="en">John Bunyan</span>, een <span xml:lang="en">Rowland Hill</span>.</p>

<p>De ervaring bewijst juist, dat menschen met een zwarte jeugd, wanneer
zij waarlijk bekeerd worden, zich na hun bekeering zoo ver mogelijk
van dit zwarte punt zoeken te verwijderen, en als Maria Magdalena zoo
dicht mogelijk bij den Heere zoeken te zijn.</p>

<p>O, ik brand dan ook van verlangen, om dien arbeid te beginnen onder
deze ellendigen en verlorenen.</p>

<p>In de stichting voor voogdij- en regeeringskinderen zullen we in den
regel wel alleen degenen krijgen, die voor de gezinsverpleging
ongeschikt zijn. Dit is dus 't minste soort. Maar o, wat lokt 't mij
aan, deze zwarte schapen hun weg voor oogen te stellen, en hun te doen
zien, hoe deze weg hen ten ondergang voert! Hoe lokt 't mij aan, hun
tegelijk den oneindigen rijkdom van Christus' zoekende liefde te
prediken, en hun den weg te wijzen, die leidt tot een eeuwig behoud!</p>

<p>Ook van de opleiding voor maatschappelijken arbeid stel ik mij veel
goeds voor. Terecht heeft de Regeering ingezien, dat zij voor heel de
opvoeding van dergelijke kinderen de krachten van 't particulier
initiatief moet te hulp roepen. Vooral in de particuliere stichtingen
kan de Christelijke liefde haar werk doen. Met dwang alleen komt men
trouwens in 't werk der opvoeding niet veel <span class="pagenum" title="117"></span><a id="p_117"></a>verder. Laat de
plantagehouder zijn slaven op den akker zenden, laat hij den man met
de zweep medezenden; 's avonds keeren de slaven wel terug met de
vruchten van hun arbeid, maar ook met een hart vol haat tegen den
meester en tegen den arbeid. Liefde tot den arbeid moet den kinderen
worden ingeprent. Daartoe moeten dwingend gezag en Christelijke liefde
samenwerken.</p>

<p>De andere arbeid, onder ontslagen gevangenen, drankzuchtigen en
zwervers, is van niet minder belang.</p>

<p>In den regel stellen wij ons voor, dat de gevangene in zijn kerker
vurig naar de vrijheid verlangt. En dit is ook zoo. Toch is er iets,
dat hem al 't genot der vrijheid geheel vergalt. De gevangene weet,
dat hij in zijn gezin de eereplaats kwijt is. Werk krijgt hij niet
gemakkelijk meer. Wie wil iemand hebben, die gezeten heeft? Velen
vallen na hun ontslag uit de gevangenis in de misdaad terug, en zij
gaan hun verder leven van de gevangenis in de maatschappij, van de
maatschappij in de gevangenis. Dit moet voorkomen worden. Deze
menschen moeten geholpen worden. &bdquo;<span xml:lang="la">Peccator est, comprime; homo est,
miserere!</span>&rdquo; &bdquo;Hij is een misdadiger, bestraf hem; hij is een mensch, heb
medelijden met hem!&rdquo;</p>

<p>Ook voor de drankzuchtigen moet er een <span xml:lang="fr">retraite</span> (rustplaats) zijn,
waar hun verstoord zenuwleven hersteld wordt, en waar zij onder de
bearbeiding der Christelijke liefde tot den strijd tegen de
drinkgewoonte worden gesterkt.</p>

<p>Het moeilijkst te behandelen zijn de zwervers, de arbeidsschuwen; die
leven van bedelarij en diefstal. Maar de Heere kan ook uit deze
steenen kinderen Abrahams verwekken.</p>

<p>O geve mij de Heere dezen arbeid te mogen beginnen!</p>

<p>Geliefden, houdt aan in 't gebed voor mij! Verblijde <span class="pagenum" title="118"></span><a id="p_118"></a>ons de Hoorder
der gebeden nog door Zijn groote daden!</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 19 Februari 1914.</div>
<div class="groet"><i>Geliefde gemeente!</i></div>

<p>Tot mijn leedwezen kan ik u thans geen uitvoerig schrijven doen
toekomen. Ik lig met een lichte maagkatarrh te bed, en kan dus niet
schrijven.</p>

<p>Gedenkt onzer, en weest den Heere bevolen</p>

<div class="auteur">door uwen u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 25 Februari 1914.</div>
<div class="groet"><i>Geliefde gemeente!</i></div>

<p>Het speet mij zeer, dat ik u een vorig maal door een lichte
maagkatarrh, die mij een paar dagen aan 't bed bond, geen uitvoerig
schrijven kon doen toekomen. Van deze kleine ongesteldheid ben ik
thans, den Heere zij dank, geheel hersteld.</p>

<p>Wat de eigenlijke kwaal aangaat, behoudt 't proces zijn gewoon
verloop. Den éénen dag gevoel ik me eens wat beter dan den anderen
dag; maar over het geheel genomen ga ik toch langzaam vooruit.</p>

<p>Ik zal echter lang moeten wachten, voordat ik geheel hersteld zal
zijn, wanneer 't den Heere althans behaagt mij te genezen. Dit lange
wachten valt weleens moeilijk.</p>

<p>Toch zou ik mij zeer bezondigen, wanneer ik klaagde. De Heere maakt 't
gedurende dezen wachttijd in alle opzichten zoo boven bidden en denken
wel.</p>

<p><span class="pagenum" title="119"></span><a id="p_119"></a></p>

<p>Ik denk in deze dagen veel aan Mozes' beproeving in Midian.</p>

<p>Door Gods allerbijzonderst voorzienig bestel is hij door de hand eener
prinses uit 't water getogen, en door haar zorg met de wijsheid van
Egypte als overgoten. Temidden dezer heidensche opvoeding bevestigt de
Heere nochtans aan Mozes Zijn verbond, dat Hij met Abraham heeft
opgericht, en door deze heerlijke genadedaad Gods kiest Mozes in zijn
hart den smaad van 't onderdrukt slavenvolk boven alles wat 't
heidensch Egypte hem kan bieden. Een heerlijk levensideaal teekent
zich af voor Mozes' oog. Hij voelt zich de providentiëel aangewezen
verlosser van zijn arme volk, en hij trilt van verlangen om als
zoodanig te mogen optreden. Hij is nu veertig jaar geworden. Hij gaat
zijn volk bezoeken. Hij ziet een Egyptenaar een Israëliet mishandelen.
Hij grijpt den verdrukker en velt hem neer.... Dit zal 't sein worden
tot den algemeenen opstand van 't vertrapte slavenvolk! Nu zal de
geweldige strijd beginnen!.... Droef verstoorde illusie!. Den
volgenden dag treedt een Israëliet als verrader tegen Mozes op. Wel
een bewijs, dat dit volk allerminst rijp is voor de groote worsteling.
Het zal nog zwaarder <ins class="corr" id="corr33" title="Bron: ver-verdrukt">verdrukt</ins> moeten worden, voordat de Israëlietische
heldenziel ontwaakt. Mozes' eigen leven raakt in gevaar. Hij vlucht de
woestijn in, totdat hij in Midian een veilig toevluchtsoord gevonden
heeft bij Réhuël, den priester-sjeik, die den jongen man niet alleen
in zijn huis maar ook in zijn familie opneemt. Hier vertoeft Mozes
veertig jaren, van week tot week, van maand tot maand, van jaar tot
jaar de kudde weidend van zijn schoonvader Réhuël.</p>

<p>Welk een domme zaak voor 't oppervlakkig oog! De Heere formeert Mozes
tot een verlosser voor zijn volk, en op 't oogenblik dat deze man Gods
als zoodanig wil optreden, breekt de Heere Zijn eigen werk af. In
plaats van <span class="pagenum" title="120"></span><a id="p_120"></a>Israël aan te voeren in den strijd tegen Egypte, moet hij
veertig jaren achtereen 't vee van Réhuël weiden in de woestijn. Ossen
en schapen hoeden kan iedereen; voor de verlossing van een volk is een
allerbijzonderste zalving van noode; aan Mozes is de zalving gegeven,
en zie, daar wordt de kostelijke middelmoot van 't leven van dien man,
van zijn 40e tot zijn 80e jaar, als waardeloos in de woestijn
weggeworpen. De geweldige leeuw wordt voor een zandkarretje gespannen,
en moet zoo veertig jaren achtereen zijn reuzenkracht verbruiken in
nietig werk. Welk een beproeving voor Mozes!</p>

<p>Zeer juist! Maar evenals alle beproeving is deze weg voor Mozes de
meest gezegende; deze lange omweg is de rechte weg, waarin zijn
opvoeding tot verlosser des volks moet worden voltooid. Neen, de man,
die daar kersversch uit de Egyptische omgeving kwam, was nog niet de
rechte man voor de groote taak, die hem wachtte. Zeker, hij is vol van
geloof; maar ook vol van eigenwaan. Met welk een illusie gaat hij naar
de broeders. Hij zal zwaardwettende krijgszangen slingeren in de
gemoederen van die martelaren, wien hij hulpe heeft toegezegd.... bij
Mozes, den man Gods. De Heere zal aan de spitse treden, en door des
Heeren zegen zal onder Mozes' leiding het verdrukte slavenvolk tot een
heldenvolk worden, dat zich aan den greep der Egyptische onderdrukking
ontworstelt. Welk een held is die Mozes! Maar in eigen oog!
Ternauwernood is zijn eerste verlossingsdaad verraden, of...., hij
slaat dadelijk op de vlucht. Er moet nog iets meer aan hem gebeuren,
als hij werkelijk is de man Gods, die zich vasthoudt aan den Heere als
ziende den Onzienlijke, en die daarom tegenover Faraö pal staat als
Sinaï's rots. Dat groote werk wordt nu aan Mozes gewrocht in Réhuëls
huis en in de woestijn! Daar leert hij, wat hij in Egypte niet had
kunnen leeren. Midian is de <span class="pagenum" title="121"></span><a id="p_121"></a>hoogeschool, die Mozes eerst nog moest
doorloopen, voordat hij bekwaam was voor zijn hooge taak. Ongetwijfeld
heeft ook Mozes dit later alles ingezien, en er den Heere voor
gedankt.</p>

<p>Op soortgelijke wijze als voor Mozes heeft de Heere aanvankelijk de
beproeving ook voor mij gezegend.</p>

<p>Zeker, het kruis is hard, zwaar, drukkend. Niemand mag 't begeeren.
Dit ware tegen de ordening Gods. Ieder verdrukte mag en moet, mits met
ootmoedige en eerbiedige onderwerping van eigen wil aan des Heeren
souvereinen, wijzen, ook heiligen wil, bidden om wegneming van 't
kruis.</p>

<p>En toch, wanneer 't den Heere behaagt, 't kruis op te leggen, en den
druk aan hart en leven te heiligen, is er niets meer zegenrijk dan 't
kruis.</p>

<p>Dan wordt 't bevestigd: <i>hoe grooter kruis, hoe dichter bij den
Heere</i>. Nooit vergeet ik 't oogenblik, toen mij gezegd werd, dat ik de
bekende, vreeselijke ziekte had. Daar stond ik, vlak voor den dood,
vlak voor de eeuwigheid, vlak voor den Heere. Rijk was de genade, die
de Heere toen schonk. Het was mij om 't even, wat de Heere met mij
deed, indien ik slechts nabij Hem mocht zijn. Ook ik gevoelde levendig
en voortdurend, wat Tersteegen in verheven dichtwoorden zingt:</p>

<div class="poem" xml:lang="de">
<div class="stanza">
  <span class="i0">Luft, die alles füllet, drin wir immer schweben,<br /></span>
  <span class="i0">aller Dinge Grund und Leben;<br /></span>
  <span class="i0">Meer, ohne Grund und Ende, Wunder aller Wunder:<br /></span>
  <span class="i0">Ich senk mich in Dich herunter.<br /></span>
  <span class="i0">Ich in Dir, Du in mir;<br /></span>
  <span class="i0">lasz mich ganz verschwinden,<br /></span>
  <span class="i0">Dich nur sehn und finden.<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">Lucht, die alles vult, waarin wij altijd zweven,<br /></span>
  <span class="i0">aller dingen Grond en Leven;<br /></span>
  <span class="pagenum" title="122"></span><a id="p_122"></a>
  <span class="i0">Zee, zonder grond en eind, wonder aller wonderen:<br /></span>
  <span class="i0">Ik zink in U ten onderen.<br /></span>
  <span class="i0">Ik in U, Gij in mij:<br /></span>
  <span class="i0">laat mij geheel verdwijnen,<br /></span>
  <span class="i0">U slechts zien en vinden.<br /></span>
</div>
</div>

<p>O, gezegend kruis, dat zulk een heil mij bracht!</p>

<p><i>Hoe grooter kruis, hoe sterker geloof.</i> Waar alles wordt afgesneden,
hecht zich 't geloof steeds vaster aan Hem, Die een afgesneden zaak op
aarde doet, en Die Zich wendt tot het gebed desgenen, die gansch
ontbloot is. Wie beschrijft den troost, dien dit geloof medebrengt?
Dit geloof onderwerpt zich volkomen aan Gods soevereinen, wijzen en
heiligen wil; maar 't blijft tegelijk hopen, waar allen wanhopen.</p>

<p><i>Hoe grooter kruis, hoe vuriger liefde.</i> De verdrukking is de
stormwind, die 't liefdevuur hooger en hooger doet oplaaien. Het &bdquo;God
heb ik lief!&rdquo; van den 116en psalm ruischt inniglijk op uit den diepen
bodem des harten. Die liefde is het leven, dat den dood niet vreest,
maar met den dood eerst tot zijn rechte uiting komt. Zou ik dan 't
kruis niet kussen, dat zulken zegen brengt?</p>

<p><i>Hoe grooter kruis, hoe schooner kroon.</i></p>

<div class="poem" xml:lang="de">
<div class="stanza">
  <span class="i0">Je gröszer Kreuz, je schöner Krone,<br /></span>
  <span class="i0">Die Gottes Gnad uns beigelegt,<br /></span>
  <span class="i0">Und die einmal vor seinem Throne<br /></span>
  <span class="i0">Der Uberwinder Scheitel trägt,<br /></span>
  <span class="i0">Ach, dieses teure Kleinod macht,<br /></span>
  <span class="i0">Dasz man das gröszte Kreuz nicht achtet.<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">Hoe grooter kruis, hoe schooner kroon,<br /></span>
  <span class="i0">Die Gods genade heeft toegelegd,<br /></span>
  <span class="i0">En die Hij eenmaal voor Zijn troon,<br /></span>
  <span class="i0">Om 's overwinnaars schedel vlecht.<br /></span>
  <span class="pagenum" title="123"></span><a id="p_123"></a>
  <span class="i0">Ach, dit duurzaam kleinood maakt<br /></span>
  <span class="i0">Dat 't grootste kruis als niets is geacht.<br /></span>
</div>
</div>

<p>Geliefde gemeente, hoe 't hier op aarde ook met u en mij ga, dengenen,
die den Heere liefhebben, werken alzoo alle dingen mede ten goede.
Laat ons dit vasthouden! Laat de Azafswensch de onze zijn: &bdquo;<i>Maar mij
aangaande, het is mij goed, nabij God te wezen.</i>&rdquo; Met Mozes zullen wij
dan eenmaal aan des Heeren mond mogen ontslapen.</p>

<p>Daartoe zij de Heere met u en met mij!</p>

<p>Ontvangt wederom de hartelijke groeten mijner huisgenooten, en gedenkt
mij steeds als</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 5 Maart 1914.</div>
<div class="groet"><i>Geliefde gemeente!</i></div>

<p>De vogeltjes tjilpen alweer. De voorboden der komende lente vertoonen
zich alweer. De landman gaat weer uit tot zijn akker, om dien voor de
ontvangst van 't zaad te bereiden.</p>

<p>Tegenover mijn raam staat van den morgen tot den avond een man te
spitten. Met forschen stoot zet hij telkens de spade in den grond.
Alsof ze een veer ware, licht hij de losgewrongen kluit met zijn spade
op. Met een lichte handbeweging werpt hij den klomp aarde in stukken
op haar plaats. Zoo werkt hij door, slechts nu en dan even verpoozend,
den elleboog op den knop van zijn spade, zijn klomp op 't staal doende
rusten. En dan gaat hij weer voort met zijn zwaren arbeid, totdat
etenstijd hem een wijle huiswaarts roept.</p>

<p>Deze stoere werker doet mijn hart branden van verlangen, om ook alzoo
de spade in den grond te zetten op 't terrein, dat ik aanvankelijk
betrad. Geduld! Geduld! De <span class="pagenum" title="124"></span><a id="p_124"></a>Heere maakt alles schoon op zijn tijd. Hoe
heerlijk leert ons dit de roeping van Mozes bij 't brandend
braambosch, waarbij ik deze week nogal eens werd bepaald.</p>

<p>Mozes heeft nu den leeftijd van tachtig jaren bereikt. Nog is zijn
schouder ongebogen; maar hij is de fiere jonge man niet meer, in wiens
aderen 't bloed dadelijk bruist en kookt; die den aanrander van den
volksgenoot met één slag velt, de herders van Midian op de vlucht
drijft, en Zippóra's schapen drenkt. De kalmte der grijsheid heeft de
onstuimigheid der jeugd vervangen.</p>

<p>Echter moeten wij ons niet voorstellen, dat hij door het veertigjarige
woestijnleven ruw geworden is. In de tenten der Oostersche Bedoeïenen
heerschte vaak meer hoffelijkheid dan in de paleizen der stedelingen.</p>

<p>Mozes heeft iets buitengewoons eerwaardigs, terwijl hij de kudde
voortleidt, tot achter in de woestijn, bij Horebs berg.</p>

<p>Waarom, Mozes, voert ge uwe kudden zóó ver weg, tot achter in de
woestijn? Waarheen wendt zich vol heimwee uw oog? Blijft daar nog een
hope sluimeren op den bodem van uw hart, dat gij toch nog eens als
redder zult optreden van dat volk, dat daarginds in slavenboeien
zucht?</p>

<p>Plotseling worden zijn gedachten afgeleid door iets in zijn nabijheid.
Een boschje staat in brand. Dit was niets ongewoons. 't Gebeurde wel
meer door de onvoorzichtigheid van herders met 't vuur, dat er alzoo
een woestijnbrandje ontstond.</p>

<p>Zulk een brand is echter eindelijk uitgebrand; maar deze blijft
gloeien, altijd sterker, altijd verhevener.</p>

<p>Ware Mozes bijgeloovig geweest, hij ware op de vlucht gegaan. Hij
gelooft; daarom gaat hij op onderzoek uit.</p>

<p>O wondervol gezicht! Blinkend, doch niet verblindend gaan hoog de
vlammen op. Niet verterend, maar verlichtend, <span class="pagenum" title="125"></span><a id="p_125"></a>omzweeft de
lichtvolheid, de lichtheerlijkheid 't braambosch.</p>

<p>Hoort een stem, die Mozes zegt, den schoenriem te ontbinden, omdat
deze plaats heilig is!</p>

<p>O groot oogenblik in Mozes' leven!</p>

<p>De Heere spreekt!</p>

<p>De Heere spreekt, en zegt Mozes, dat Hij is neergekomen om de
verdrukking van Zijn volk te zien. Een menschelijke wijze van spreken,
waarin de Heere Zijn nederbuigende goedheid aanschouwelijk maakt.</p>

<p>De Heere spreekt, en roept Mozes om 't verdrukte volk uit Egypte te
leiden, en naar Kanaän te voeren. Welk een roeping!</p>

<p>Zullen de verdrukten zich nu laten leiden?</p>

<p>Hoe zal Faraö bewogen worden de zeshonderdduizend werkkrachten, die
hij gebruikt tot wat hij wil, te laten trekken?</p>

<p>Op wien zal Mozes mogen steunen bij de voldoening dezer onafzienbare
taak?</p>

<p>De Heere noemt Mozes Zijn Naam: &bdquo;Ik zal zijn, Die Ik zijn zal! Ik zal
zijn!&rdquo;</p>

<p>Welk een roeping!</p>

<p>De Heere is de <i>Zijnde</i>! Hij is niet een <i>wordende</i> God, zooals <span xml:lang="de">Hegel</span>
leert. Hij is de Zijnde. De eenige wezenlijke. Het éénige, eeuwige,
volmaakte wezen, buiten wien er niets wezenlijks is, en aan wien al
wat is zijn ontstaan en voortbestaan dankt.</p>

<p>De Heere is de <i>Ik zal zijn</i>. Zijn raad bestaat, en Hij doet al Zijn
welbehagen.</p>

<p>Niets kan Hem weerstaan. Hij schept werelden door een enkel woord van
Zijn mond. Hij vernietigt koninkrijken met den adem Zijner lippen.</p>

<p>De Heere is de <i>Ik zal zijn, die Ik zijn <ins class="corr" id="corr34" title="Niet cursief in Bron.">zal</ins></i>. De Getrouwe. Hij zal
zijn, wat Hij heeft toegezegd te willen zijn. De <span class="pagenum" title="126"></span><a id="p_126"></a>Heere vergeet Zijne
beloften niet. Hij moge uitstellen, dit uitstel dient slechts tot de
meerdere glorie van Hem, die een afgesnedene zaak op aarde doet.</p>

<p>In dezen Naam is Mozes naar Egypte gegaan.</p>

<p>In dezen Naam heeft de tachtigjarige zijn reuzentaak op luistervolle
wijze volvoerd.</p>

<p>Op Zijn tijd maakt de Heere alles schoon.</p>

<p>Maar wij zien nu geen brandende braambosschen meer, en wij hooren nu
geen hemelstemmen meer.</p>

<p>Toegegeven. De openbaring Gods is thans voltooid. Hij, die met Zijn
lichtvolheid woonde in 't nedere, nietige braambosch, heeft Zich na
dien tijd zelfs nog heerlijker geopenbaard. Hij is met de volheid
Zijner Godheid gekomen in nedere dienstknechtsgestalte.</p>

<p>En Hij, die eenmaal zóó Zijn werk op aarde volbracht, en nu gezeten is
ter rechterhand van den Vader, woont ook nu nog met Zijn Genade en
Geest bij Zijn arm en ellendig volk.</p>

<p>Ja, 't braambosch brandt ook nu nog voort. Als bij de Emmausgangers,
is Hij ook nu met de Zijnen op hun weg, op hun beproevingsweg, en
maakt hunne harten brandende.</p>

<p>De Heere spreekt ook nu nog tot Zijn volk, door Zijn Woord en Zijn
Geest, innerlijk en inniglijk in de ziel.</p>

<p>Hij noemt ook nu nog Zijn Naam voor 't oor van Zijn volk.</p>

<p>Indien één ding, dan heb ik dit duidelijk ervaren. Daarom, jubel op, o
mijn ziel, in den Naam van Uwen getrouwen God! Jubel hoog op, en
verlaat u geheel op Hem!</p>

<div class="poem" xml:lang="de">
<div class="stanza">
  <span class="i0">Befiehl du deine Wege<br /></span>
  <span class="i0">Und was dein Herze kränkt,<br /></span>
  <span class="i0">Der allertreusten Pflege<br /></span>
  <span class="pagenum" title="127"></span><a id="p_127"></a>
  <span class="i0">Des, der den Himmel lenkt!<br /></span>
  <span class="i0">Der Wolken, Luft und Winden<br /></span>
  <span class="i0">Gibt Wege, Lauf und Bahn,<br /></span>
  <span class="i0">Der wird auch Wege finden<br /></span>
  <span class="i0">Da dein Fusz gehen kann.<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">Beveel gerust uw wegen,<br /></span>
  <span class="i0">Al wat u 't harte deert,<br /></span>
  <span class="i0">Der trouwe hoede en zegen<br /></span>
  <span class="i0">Van Hem, die 't al regeert!<br /></span>
  <span class="i0">Die wolken, lucht en winden<br /></span>
  <span class="i0">Wijst spoor en loop en baan,<br /></span>
  <span class="i0">Zal ook wel wegen vinden,<br /></span>
  <span class="i0">Waarlangs uw voet kan gaan.<br /></span>
</div>
</div>

<p>Dit bekende vers van den vromen <span xml:lang="de">Paul Gerhardt</span> was een der eerste
verzen, die opgegeven werden, toen ik Zondag 4 October 1913 voor de
eerste maal de Duitsche kerk te Heidelberg binnentrad. Ge begrijpt,
dat ik moeite had, mijn tranen te bedwingen. Daar zag ik 't braambosch
brandende. Daar hoorde ik de stem des Heeren, tot mij sprekende in het
gemeentelijk gezang.</p>

<p>Sindsdien heb ik ook geluisterd naar den raad, die verder in dit lied
van Gerhardt gegeven wordt:</p>

<div class="poem" xml:lang="de">
<div class="stanza">
  <span class="i0">Auf, auf, gib deinem Schmerze<br /></span>
  <span class="i0">Und Sorgen gute Nacht!<br /></span>
  <span class="i0">Lass fahren, was das Herze<br /></span>
  <span class="i0">Betrübt und traurig macht!<br /></span>
  <span class="i0">Bist du doch nich Regente,<br /></span>
  <span class="i0">Der alles führen soll,<br /></span>
  <span class="i0">Gott sitzt im Regimente<br /></span>
  <span class="i0">Und führet alles wohl.<br /></span>
</div>
</div>

<p><span class="pagenum" title="128"></span><a id="p_128"></a></p>

<p class="dwz">Dat is:</p>

<div class="poem">
<div class="stanza">
  <span class="i0">Schep moed, zeg aan uw smarten<br /></span>
  <span class="i0">En zorgen goeden nacht!<br /></span>
  <span class="i0">Laat varen, wat uw harte<br /></span>
  <span class="i0">In onrust heeft gebracht.<br /></span>
  <span class="i0">Gij wilt toch niet regeeren<br /></span>
  <span class="i0">Als een, die alles weet.<br /></span>
  <span class="i0">God blijft als Heer der Heeren<br /></span>
  <span class="i0">Met 't hoogst gezag bekleed.<br /></span>
</div>
</div>

<p>Ja, zoo is 't.</p>

<p>Hij maakt 't alles wel, hetzij Hij onze aardsche wenschen vervult of
niet. Hij stelt nooit teleur. Geeft Hij niet, wat wij begeeren, zoo
doet Hij dit om 't meerdere in de plaats te geven.</p>

<p>Hij maakt alles schoon op Zijn tijd.</p>

<p>Leef, geliefde gemeente, in dit geloof!</p>

<p>Werp steeds alle bekommeringen op Hem!</p>

<p>Het einde Zijner wegen is de glorie van Zijn Naam en de zaligheid van
Zijn volk!</p>

<p>Weest allen tezamen dan dien God en Zaligmaker bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 10 Maart 1914.</div>
<div class="groet"><i>Geliefde gemeente!</i></div>

<p>Terwijl ik u dezen brief schrijf, maak ik mij gereed om wederom naar
Heidelberg te gaan, om mij daar voor de vierde maal onder behandeling
te stellen.</p>

<p>Was 't verloop van de derde kuur prachtig, de nawerking daarvan heeft
niet beantwoord aan de verwachting, <span class="pagenum" title="129"></span><a id="p_129"></a>die ik ervan koesterde. De dikte
in den mond blijft, nu en dan heb ik nog hevige pijn, en in de laatste
veertien dagen heb ik 's nachts slecht geslapen.</p>

<p>Ik wil echter allerminst klagen. Integendeel, wanneer de vreeselijke
pijn mijn mond doorsnijdt, buig ik mij vol aanbidding voor de
heiligheid des Heeren Heeren. Ik beschouw dezen kanker als een
vruchtgevolg der zonde. Maar hij is voor mij ook een vuur Gods, dat
mij doorloutert. Hij is voor mij ook een middel in Gods Hand, waardoor
Hij mij brengt op de aller-, allerliefste plek, op de vlakke velden,
waar onze Koning en Borg Zich in al Zijn schoonheid aan de ziel
vertoont.</p>

<p>Dan heb ik innerlijke vreugde in 't midden van de diepe smart, en stem
ik in met wat de dichter zingt:</p>

<div class="poem">
<div class="stanza">
  <span class="i0">Maar, 't vrome volk, in U verheugd,<br /></span>
  <span class="i0">Zal huppelen van zielevreugd,<br /></span>
  <span class="i1">Daar zij hun wensch verkrijgen;<br /></span>
  <span class="i0">Hun blijdschap zal dan onbepaald,<br /></span>
  <span class="i0">Door 't licht dat van Zijn Aanzicht straalt,<br /></span>
  <span class="i1">Ten hoogsten toppunt stijgen.<br /></span>
  <span class="i0">Heft Gode blijde psalmen aan;<br /></span>
  <span class="i0">Verhoogt, verhoogt voor Hem de baan;<br /></span>
  <span class="i1">Laat al wat leeft, Hem eeren!<br /></span>
  <span class="i0">Bereidt den weg, in Hem verblijd,<br /></span>
  <span class="i0">Die door de vlakke velden rijdt;<br /></span>
  <span class="i1">Zijn Naam is Heer der Heeren.<br /></span>
</div>
</div>

<p>In dien Naam ga ik dan ook vol goeden moed weer naar Heidelberg. En
zou ik niet? Hij heeft mij derwaarts den weg gewezen en gebaand. Ik
kan niet anders doen dan Zijn goedheid daarin bewonderen. Voor de
vierde maal heeft Hij de beide lieve broeders, die zich zoo sterk voor
mij interesseeren, in staat gesteld de noodige middelen te vinden. Van
't oogenblik af, dat ik in Heidelberg <span class="pagenum" title="130"></span><a id="p_130"></a>kwam, heeft de Heere de
middelen als wonderdadig willen zegenen. Zoude ik dan geen moed
houden, en voortgaan op hope tegen hope, mij vasthoudende aan den
Heere als ziende den Onzienlijke?</p>

<p>Maar terwijl ik alzoo vol moed den geliefden vaderlandschen bodem weer
voor eenige weken ga verlaten, is mijn hart vol van ernstige gedachten
over de toekomst van ons volk, waaronder in de laatste jaren zulke
gewichtige omkeeringen hebben plaats gegrepen, en inzonderheid over de
toekomst van ons Gereformeerd volk.</p>

<p>Kort geleden sprak ik met een Duitsch predikant. Met grooten ophef
sprak hij van den wederopbloei van 't Calvinisme in ons Vaderland. Ons
land is anders voor het buitenland geen stad op een berg; maar dit
weet men daar dan toch, vooral in Duitschland, dat &bdquo;<span xml:lang="de">der Calvinismus</span>&rdquo;
alhier zulk een grooten &bdquo;<span xml:lang="de">Aufschwung</span>&rdquo; gemaakt heeft.</p>

<p>Later over dit gesprek nadenkende, vatte de vrees bij mij post, dat in
de laatste jaren de machtige ontwikkeling van het Calvinisme
eenigszins tot stilstand is gekomen.</p>

<p>Dit stemde mij droevig, vooral met het oog op de jongste evoluties op
politiek gebied.</p>

<p>Wie had een jaar geleden ook maar eenigszins kunnen denken, dat
geschieden zou, wat wij thans voor onze oogen zien afspelen?</p>

<p>Cort v. d. Linden is de eerste Minister, en schrijft algemeen
kiesrecht als punt één op zijn program. Verbeeld u, Cort van der
Linden! In zijn staatkundigen brief van December herinnert Van Houten
nog aan 't volgende feit: &bdquo;Tegenover Cort van der Linden stond ik een
dertigtal jaren geleden in het politiek strijdperk te Groningen, waar
hij toen hoogleeraar was. Het toenmalige <i>comité voor algemeen
kiesrecht</i> had er een meeting belegd, die sterk was bezocht. Mr. W.
Heineken trad als zijn woordvoerder op en werd hevig bestreden door B.
D. H. Tellegen en Cort <span class="pagenum" title="131"></span><a id="p_131"></a>van der Linden. Ik schaarde mij aan de zijde
van Heineken en verzocht den kiezers bij mijn aanstaande aftreding
partij te kiezen. De uitdaging werd aangenomen door candidaatstelling
van Cort van der Linden.&rdquo; En dezelfde Cort van der Linden, overigens
een man van een vast karakter, is thans opgetreden als Minister om
algemeen kiesrecht daadwerkelijk in te voeren!</p>

<p>Daar is in de tweede plaats de heer <span xml:lang="de">Treub</span>, evenals Cort van der Linden
een man uit één stuk. Vóór de verkiezing van 't vorige jaar bedankte
hij voor een hernieuwing van zijn mandaat als lid van de Kamer, omdat
hij niet kon meegaan in de actie der linker-partijen voor
staatspensionneering. Ook is dezelfde Minister zoo fel mogelijk gekant
tegen de liefdadigheid. &bdquo;De liefdadigheid,&rdquo; zoo schrijft hij in zijn
&bdquo;Sociale Verzekering&rdquo;, &bdquo;is per slot van rekening niet voor den gever,
maar voor den ontvanger; voor den gever moge zij zalig zijn, voor den
ontvanger is zij, omdat hij er geen aanspraak op heeft, die hij met
opgeheven hoofde kan doen gelden, maar er om bedelen moet en er door
vernederd wordt, een <i>pest</i>.&rdquo; Na de verkiezing wordt de heer <span xml:lang="de">Treub</span>
Minister, en wat is nu zijn eerste regeeringsdaad? Een voorstel van
een staatspensioentje, een voorstel tot oefening van
staatsliefdadigheid jegens behoeftige ouden van dagen.</p>

<p>O tuimeling der geesten!</p>

<p>En wanneer nu aan deze verantwoordelijke Ministers rekenschap van deze
regeeringsdaden wordt gevraagd, wijzen zij eenvoudig naar den wil van
't souvereine volk. Zij huldigen de leer van koning Leopold I, die met
een kniebuiging de kroon uit de hand van 't souvereine volk ontving.
Zóó vragen ook deze Ministers niet: wat zegt mijn staatsrechtelijk
<ins class="corr" id="corr35" title="Bron: gewaten">geweten</ins>, maar: wat zegt de volkswil? En wat is die volkswil? Hoe wordt
hij saamgesteld? Wie spreek hem uit?</p>

<p><span class="pagenum" title="132"></span><a id="p_132"></a></p>

<p>Voor ons land is het antwoord daarop gemakkelijk te geven!</p>

<p>Van 't eerste optreden der sociaal-democratische partij heeft haar
leider, Mr. P. J. Troelstra, het algemeen kiesrecht op den voorgrond
geschoven. Met dien eisch heeft hij de linkerzijde eerst verdeeld, en
daarna over haar geheerscht. Daarna is hij nog gekomen met den eisch
van staatspensioen. Wilden de vrijzinnigen tegen de sociaal-democraten
opbieden, en wilden ze bij de herstemmingen op hun hulp en steun
rekenen, dan waren zij verplicht, deze beide, algemeen kiesrecht
en staatspensionneering, in hun programma's te schrijven. Alzoo
geschiedde. De vereenigde linkerzijde triumfeerde. Nu heet 't dat
algemeen kiesrecht en staatspensionneering door den volkswil zijn
uitgesproken. 't Is eigenlijk de wil van Troelstra. Feitelijk doen
Cort van der Linden en <span xml:lang="de">Treub</span> niet anders dan dat zij buigen voor
Troelstra. Snorkend, maar niet zonder grond, noemde Troelstra dan ook
dit Kabinet zijn zaakwaarnemer.</p>

<p>Kan 't erger?</p>

<p>Gelukkig is er in Nederland nog een volk, dat nooit ofte nimmer voor
den schepter van Mr. Pieter Jelles' volkswil bukt. En dat is 't
Calvinistische volk.</p>

<p>Maar tegen dit volk heeft zich zijn haat en die zijner partij dan ook
't felst gekeerd. Duidelijk kwam dit wederom uit bij de
Kiesrechtmanifestatie op 1 Maart te Amsterdam in het Paleis voor
Volksvlijt. Door de beide sprekers, Oudegeest en Troelstra, werd daar
vooral op de lachspieren gewerkt. En wanneer brulde 't
instemmingsgeroep? Wanneer er gespot werd! Zooals door Oudegeest:
&bdquo;Minister <span xml:lang="fr">Rambonnet</span> zendt niet den Bijbel, niet <span xml:lang="en">Bunyans</span> Christenreize
naar de eeuwigheid op de vloot, maar <span xml:lang="de">Treubs</span> boek tegen 't Marxisme!&rdquo;
En door Troelstra, toen hij de Eerste-Kamerleden belachelijk maakte,
en hen aanraadde, <span class="pagenum" title="133"></span><a id="p_133"></a>wat meer zorg te hebben voor het heil hunner
onsterfelijke ziel.</p>

<p>In den grond is heel de strijd der sociaal-democratie evenals die der
vrijzinnigheid niets anders dan een anti-christelijke strijd. Op den
bodem van elke wetenschap ligt de Theologie, ook van de sociologische
wetenschap. Het ongeloof is de wortel, waarop vrijzinnigheid en
sociaal-democratie stoelen; revolutie, opstand tegen God en Zijn
Gezalfde, is beider vrucht.</p>

<p>Daarom is de haat dan ook zoo fel van 't socialisme tegen den levenden
God. Op treffende wijze is dit verklaard door <span xml:lang="fr">Sertillanges</span> in zijn
werkje &bdquo;<span xml:lang="fr">Nos luttes</span>&rdquo;, &bdquo;Onze worstelingen&rdquo;. Hij spreekt daarin over den
politieken strijd, den klassenstrijd en den Godsdienststrijd. Er is
niets, zegt hij, wat de hartstochten zoo in beweging brengt als de
politiek. De klassenstrijd kweekt daarbij haat. Nu zou men denken, dat
de Godsdienst vrede zou brengen. Maar neen, zij brengt olie in 't
vuur. Christus heeft gezegd, dat Hij gekomen is, om 't zwaard te
brengen op de aarde, en de tegenpartij voelt in de partij van den
levenden God de scherpte van Christus' zwaard. (<span xml:lang="fr">Sertillanges, Nos
luttes</span>, bladz. 137 en 138).</p>

<p>Onwillekeurig komen de scherpste partijen 't meest tegenover elkander
te staan. De middenpartijen vallen weg. Het scherp gekleurde komt op
den voorgrond.</p>

<p>Alzoo is dan ook nu reeds vervuld, wat ik reeds voor jaren in mijn
&bdquo;Calvinisme en Socialisme&rdquo; opperde, dat in Nederland de groote strijd
om de leiding der geesten in de toekomst zou gestreden worden tusschen
Calvinisme en Socialisme.</p>

<p>Wie zal in die worsteling triomfeeren? O zoo gemakkelijk kon 't
Calvinisme overwinnen, wanneer 't één was!</p>

<p>Maar helaas, hoeveel soorten van gereformeerden zijn er niet! Er zijn
Gereformeerden A en B, Christelijk-Gereformeerden,
<span class="pagenum" title="134"></span><a id="p_134"></a>oud-Gereformeerden, de mannen van den Gereformeerden Bond, voorts die
van de Confessioneele Vereeniging.</p>

<p>Welk een kracht zou er van 't Calvinisme in ons vaderland uitgaan,
wanneer al deze Gereformeerden eens werkelijk één waren!</p>

<p>Maar dit worden ze toch nooit, hoor ik zeggen. Ziet maar eens, hoe
scherp ze tegenover elkander staan! De één wil nog gereformeerder zijn
dan de ander; dezen worden nooit één.</p>

<p>Wie durft dat beweren?</p>

<p>Gelooven wij dan niet meer in den Heiligen Geest?</p>

<p>Werkt Gods Geest niet meer in Gods volk?</p>

<p>Werkt Hij de gemeenschap der heiligen niet meer?</p>

<p>Wie dat wilde beweren, randde daarmede de eere en het werk des
Heiligen Geestes aan!</p>

<p>Vereeniging van de partijen in de Ned. Herv. Kerk is een
onmogelijkheid. Vereeniging van alle Gereformeerden is mogelijk, en
noodzakelijk. Gods eere eischt, de nood der tijden vordert 't.</p>

<p>O wat zou 't Calvinisme ten onzent in ontwikkeling voortschrijden,
wanneer deze vereeniging eens tot stand kwam! Dan werd ons land
waarlijk als een stad op een berg!</p>

<p>Komt, Geliefden, sturen we dan daarop aan, in gebed, in omgang, in
arbeid!</p>

<p>Maar ik moet eindigen. Mijn brief is reeds veel te lang. Het is ook
een onderwerp, dat mij reeds lang bezighield. Ik verheug mij, dat ik,
wat mij vervult, nog eens heb mogen uitspreken.</p>

<p>Weest tezamen den Heere bevolen. Gedenkt in uwe gebeden</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<p><span class="pagenum" title="135"></span><a id="p_135"></a></p>

<hr class="brief" />

<div class="datum">Heidelberg, 17 Maart 1914.</div>
<div class="groet"><i>Geliefde gemeente!</i></div>

<p>Zoo zijn wij dan Woensdag den 11en Maart wederom gegaan naar
Heidelberg, de oude hoofdstad van 't oude keurvorstendom de Paltz;
thans een stad van den tweeden rang in 't groothertogdom Baden, maar
als universiteitsstad en als een der centra van de hedendaagsche
cultuur geenszins de minste onder de dochteren van Duitschland.</p>

<p>Voor mij is Heidelberg de stad van <span xml:lang="de">Czerny</span> en <span xml:lang="de">Werner</span>, van 't
<span xml:lang="de">Samariterhaus</span>, van 't kankerinstituut.</p>

<p>Hoe gaarne ik anders steeds naar Heidelberg ga, ditmaal had ik zeer
tegen de reis opgezien.</p>

<p>De laatste veertien dagen had ik thuis bijna niet geslapen, en ieder
die weet wat slapelooze nachten zijn, kent ook hunne verschrikkingen,
en weet hoe ze doen afnemen in krachten.</p>

<p>Toch waren niet alle slapelooze nachten even donker en bang. Wanneer
de Heere 't mij gaf, mij in de stilte van den nacht diep onder Zijne
kastijdende hand te verootmoedigen;&mdash;wanneer Hij 't mij gaf dan aldus
in mijn binnenste te spreken:</p>

<p>&bdquo;Heere, Gij zijt rechtvaardig en heilig, ik ben boos en onrein! Gij
doet geen onrecht, Uwe zware kastijding is zoo volkomen rechtvaardig!
Maar bij U, Heere, is vergeving, opdat Gij gevreesd wordt! Dit hebt
Gij getoond in de overgave van Uwen lieven Zoon, opdat Hij onze zonden
zou dragen, en onze krankheden op Zich zou nemen! Ach, Heere, neem dan
om 't lijden en de gehoorzaamheid van Uwen lieven Zoon deze krankheid
weg, en laat Uwe genade bij mij blijven. Ach Heere, ontferm U om
Jezus' wille over mijn arme vrouw, over mijn arme kinderen, over mijn
ouden vader, over allen, die mij lief en dierbaar zijn! Heere, wees
mij genadig en genees mij! Gij hebt mij <span class="pagenum" title="136"></span><a id="p_136"></a>beloofd, voor mij te zullen
zorgen. Gij hebt tot hiertoe deze belofte zoo lieflijk vervuld. Ach,
wil Gij nu Uwe <ins class="corr" id="corr36" title="Bron: wedadigheid">weldadigheid</ins> en trouw verheerlijken in de zorg voor mijn
volkomen genezing! Ik vraag niet te veel, Heere! Gij zijt de Machtige,
die spreekt en het is er. Gij hebt de middelen reeds geschonken. Nu
hangt alles nog aan Uwen zegen. Ach Heere, spreekt het genadewoord,
het wonderwoord, het machtwoord van zegen over de middelen, en ik zal
genezen! Maar hebt Gij in Uw Raad vastgesteld, mij nu door den dood
weg te nemen, ach geef mij dan genade, dat mijn wil lieflijk
verslonden zij in Uwen wil, en geef mij dan door 't geloof een ruimen
ingang in de zaligheid en heerlijkheid. Behaagt 't U nog jaren tot
mijne levensdagen toe te voegen, geef mij dan in een Christelijk leven
en in Christelijken arbeid hier op aarde reeds te blinken als een
parel aan de Middelaarskroon van Jezus!&rdquo;</p>

<p>Zie, wanneer ik zóó in de stilte van den nacht mijn gebed mag opheffen
tot den Heere, dan rijst in den slapeloozen nacht de ééne ster der
hope na de andere aan den hemel, de hope op de eeuwige goederen, de
hope op aardsche zegeningen. De slapelooze nachten zijn dan niet lang
en donker meer, maar nachten vol van sterren, die mij 't woord bij
Jesaja in de herinnering roepen, 't machtige, 't aangrijpende, 't
bezielende woord in Jesaja 40, waar de Heere tot Israël spreekt:</p>

<p>&bdquo;Heft uwe oogen op omhoog, en ziet, Wie deze dingen geschapen heeft;
Die in getal hun heir voortbrengt; Die ze allen bij name roept,
vanwege de grootheid Zijner krachten, en omdat Hij sterk van vermogen
is; er wordt er niet één gemist.</p>

<p>&bdquo;Waarom zegt gij dan, o Jakob! en spreekt, o Israël: Mijn weg is voor
den Heere verborgen, en mijn recht gaat van mijnen God voorbij?</p>

<p>&bdquo;Weet gij het niet? Hebt gij niet gehoord, dat de eeuwige <span class="pagenum" title="137"></span><a id="p_137"></a>God, de
Schepper van de einden der aarde, noch moede noch mat wordt? Er is
geen doorgronding van Zijn verstand. Hij geeft den moede kracht, en
Hij vermenigvuldigt de sterkte dien, die geene krachten heeft.</p>

<p>&bdquo;De jongen zullen moede en mat worden, en de jongelingen zullen
gewisselijk vallen;</p>

<p>&bdquo;Maar die den Heere verwachten, zullen de kracht vernieuwen; zij
zullen opvaren met vleugelen, gelijk de arenden; zij zullen loopen, en
niet moede, zij zullen wandelen en niet mat worden.&rdquo;</p>

<p>Zulke nachtelijke bezoeken van den Heere vielen dan wel als een
verkwikkende dauw op de ziel; maar mijn kracht is geen steenen kracht,
en door de slapeloosheid verminderde ik zeer, zoodat ik meer dan
anders tegen de lange reis opzag.</p>

<p>Hoe zwaar de Heere echter ook kastijdt, Hij doet 't altijd op een
vaderlijke wijze, en doet in 't midden der beproeving Zijne trouwe
goedheid aan de ziel merken. Zóó deed Hij ook aan mij. Wonder, den
nacht vóór mijn vertrek, sliep ik bijna den geheelen nacht rustig
door. Door dit blijk van Gods lieve goedheid verrast, ging ik nu vol
moed op reis, en nooit heb ik haar zoo gemakkelijk volbracht als
ditmaal. Zelfs 't eind tusschen Nijmegen en Keulen, dat lange eind
zonder eenig natuur-décor, viel mij niet zoo lang als anders. Van
Keulen gingen we weer voort, den Rijn langs. Ontslagen van zijn
winterboei, stroomde de Rijn ditmaal niet <i>langs</i>, maar ver <i>buiten</i>
zijn boorden. Overal stonden heele strooken land diep onder water, en
vele villa's moesten met de schuit benaderd worden.</p>

<p>Schier even frisch als toen we op reis gingen, kwamen we 's avonds te
acht ure behouden te Heidelberg aan.</p>

<p>Den volgenden morgen ging ik natuurlijk dadelijk weer naar 't
<span xml:lang="de">Samariterhaus</span>. Prof. <span xml:lang="de">Werner</span> was met vacantie <span class="pagenum" title="138"></span><a id="p_138"></a>afwezig. Z.Exc. <span xml:lang="de">Czerny</span>
onderzocht mij derhalve alleen, en deed 't zeer nauwkeurig. Ook nu
weer constateerde hij grooten uitwendigen vooruitgang, maar moest er
helaas bijvoegen, dat de tong nog steeds dik blijft. Hij bepaalde, dat
ik twee heele en twee halve dagen met radium moest worden bestraald.
Zaterdag had de eerste bestraling plaats. Maar wie beschrijft onze
teleurstelling, onmiddellijk na de eerste bestraling: in den nacht van
Zaterdag op Zondag, werd mijn tong nog dikker. Dit was de pijnlijkste
tegenslag, dien ik gedurende deze zware krankheid heb gehad. Mijn
vrouw en ik hadden den ganschen nacht bijna niet geslapen. Hoe
vermoeid we 's morgens ook waren, toch besloten we naar de kerk te
gaan, en troost in Gods huis te gaan zoeken. En we deden 't niet
tevergeefs!</p>

<p>Hoe heerlijk hebben we gekerkt!</p>

<p>Dat begon al met 't lieflijk gezang:</p>

<div class="poem" xml:lang="de">
<div class="stanza">
  <span class="i0">Lasset uns mit Jesu ziehen,<br /></span>
  <span class="i0">Seinem Vorbild folgen nach,<br /></span>
  <span class="i0">In der Welt, der Welt entfliehen,<br /></span>
  <span class="i0">Auf der Bahn, die Er uns brach,<br /></span>
  <span class="i0">Immerfort zum Himmel reisen,<br /></span>
  <span class="i0">Irdisch noch, schon himmlisch sein.<br /></span>
  <span class="i0">Glauben recht, und leben rein<br /></span>
  <span class="i0">In der Lieb' den Glauben weisen!<br /></span>
  <span class="i0">Treuer Jesu, bleib bei mir;<br /></span>
  <span class="i0">Geh voran, ich folge dir!<br /></span>
</div>
<div class="stanza">
  <span class="i0">Lasset uns mit Jesu leiden,<br /></span>
  <span class="i0">Seinem Vorbild werden gleich!<br /></span>
  <span class="i0">Nach dem Leide folgen Freuden,<br /></span>
  <span class="i0">Armut hier macht droben reich,<br /></span>
  <span class="i0">Tränensaat die erntet Wonne,<br /></span>
  <span class="i0">Hoffnung tröstet mit Geduld,<br /></span>
  <span class="pagenum" title="139"></span><a id="p_139"></a>
  <span class="i0">Denn es scheint durch Gottes Huld<br /></span>
  <span class="i0">Nach dem Regen bald die Sonne.<br /></span>
  <span class="i0">Jesu, hier leid ich mit dir<br /></span>
  <span class="i0">Dar teil deine Freud mit mir!<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">Laat ons met Jezus trekken,<br /></span>
  <span class="i0">Zijn voorbeeld gelijkvormig worden,<br /></span>
  <span class="i0">In de wereld, de wereld ontvluchten;<br /></span>
  <span class="i0">Op de baan, die Hij ons brak,<br /></span>
  <span class="i0">Altijd voort ten hemel reizen,<br /></span>
  <span class="i0">Schoon aardsch, toch reeds hemelsch zijn.<br /></span>
  <span class="i0">Recht gelooven, zuiver leven,<br /></span>
  <span class="i0">In de liefde 't geloof bewijzen!<br /></span>
  <span class="i0">Trouwe Jezus, blijf bij mij;<br /></span>
  <span class="i0">Ga mij voor, opdat 'k U volg.<br /></span>
</div>
<div class="stanza">
  <span class="i0">Laat ons met Jezus lijden,<br /></span>
  <span class="i0">Zijn voorbeeld gelijkvormig worden!<br /></span>
  <span class="i0">Na het leed volgt de vreugde,<br /></span>
  <span class="i0">Armoe hier, maakt boven rijk,<br /></span>
  <span class="i0">Tranenzaad oogst hemelblijdschap,<br /></span>
  <span class="i0">Hoop troost ons met geduld,<br /></span>
  <span class="i0">Want door Gods goedheid<br /></span>
  <span class="i0">Schijnt na den regen weêr de zon.<br /></span>
  <span class="i0">Jezus, hier lijd ik met u,<br /></span>
  <span class="i0">Deel boven mij Uw vreugde mede!<br /></span>
</div>
</div>

<p>Daarna hoorden we een kostelijke preek over Jezus' verhoor bij Annas,
uit Johannes 18: 12&ndash;24.</p>

<p>Wat hebben wij dien morgen gehoord? Zijn onze zinnen door een
welsprekende rede betooverd? Neen! Is ons denken verdiept, onze kennis
vermeerderd? Neen! Wij hoorden een eenvoudige Evangelieprediking; maar
konden zeggen: &bdquo;Wij hebben Jezus gezien!&rdquo;</p>

<p>De prediker schetste eerst kort maar oordeelkundig 't <span class="pagenum" title="140"></span><a id="p_140"></a>lijden voor
Annas. Daarna sprak hij over de kenosis of de zelfontlediging van den
Heiland, die de legioenen engelen in den hemel liet, en deze bende
niet wegvaagde; maar alles leed om onze zonde. Zoo baande hij zich den
weg om Jezus in Zijn zoete beminnelijkheid als Heilborg van zondaren
voor te stellen. Aan de enkele personen, die den Heere hier deden
lijden, ontleende hij dan ook de stof om aan te wijzen, voor welke
zonden Jezus hier betaalde.</p>

<p>Ten slotte zongen wij nog:</p>

<div class="poem" xml:lang="de">
<div class="stanza">
  <span class="i0">Eines wünsch' ich mir vor allem andern,<br /></span>
  <span class="i1">Eine Speise früh und spät;<br /></span>
  <span class="i0">Selig läszts im Tranental sich wandern,<br /></span>
  <span class="i1">Wenn dies Eine mit uns geht:<br /></span>
  <span class="i0">Unverrückt auf einen Mann zu schauen,<br /></span>
  <span class="i0">Der mit blut'gem Schweisz und Todesgrauen<br /></span>
  <span class="i1">Auf sein Antlitz niedersank<br /></span>
  <span class="i1">Und den Kelch des Vaters trank.<br /></span>
</div>
</div>

<p class="dwz">Dat is:</p>

<div class="poem">
<div class="stanza">
  <span class="i0">Eén ding wensch ik mij boven alle andere,<br /></span>
  <span class="i1">Eéne spijze vroeg en laat;<br /></span>
  <span class="i0">Zalig kan men door 't tranendal wandelen,<br /></span>
  <span class="i1">Wanneer dit ééne met ons gaat:<br /></span>
  <span class="i0">Onverwrikt op éénen Man te zien,<br /></span>
  <span class="i0">Die met bloedig zweet en doodsbenauwdheid<br /></span>
  <span class="i1">Op Zijn aangezicht nederzonk,<br /></span>
  <span class="i1">En den kelk des Vaders dronk.<br /></span>
</div>
</div>

<p>Als geheel andere menschen verlieten we de kerk. We hadden den Heere
ontmoet, en waren in Hem gesterkt.</p>

<p>Vol moed ging ik dan ook Maandagmorgen weer naar 't <span xml:lang="de">Samariterhaus</span>,
Dinsdag eveneens. Het is nu Dinsdagavond, terwijl ik dit schrijf, en
ik heb nu twee dagen achtereen een bestraling gehad van negen uren
daags. Zegene de Heere deze middelen! Geve Hij ons bovenal een hart,
<span class="pagenum" title="141"></span><a id="p_141"></a>dat volkomen berust in Zijn heiligen wil. Hoe 't ook ga. Hij maakt 't
immers met de Zijnen altijd goed.</p>

<p>Weest, geliefden, dien God en Zaligmaker bevolen door</p>

<div class="auteur">uw u liefhebbenden oud-leeraar<ins class="corr" id="corr37" title="Niet in Bron.">,</ins></div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 30 Maart 1914.</div>
<div class="groet"><i>Geliefde gemeente!</i></div>

<p>Sedert ik u de laatste maal uit Heidelberg schreef, is er zeer veel
geschied. De Heere heeft mij van dag tot dag zwaarder beproefd, maar
ook van dag tot dag krachtiger vertroost. Van slapen was in de laatste
weken geen sprake meer; overdag kon ik soms een weinig soezen. Toch
heb ik de <ins class="corr" id="corr38" title="Bron: radiumbestraling">radium-bestraling</ins> nog goed doorgemaakt. Daarna zouden de
Röntgen-bestralingen beginnen. Daarvoor was ik echter te zwak. De
doctoren raadden mij aan, naar huis te gaan. 21 Maart gingen we op
reis. Behouden kwamen we 's avonds aan. Mijn vrouw waakte na de lange
reis dienzelfden nacht nog bij mij. Dit kon echter zoo niet langer.
Zondagavond 22 Maart ben ik naar het St. Elisabethsgasthuis alhier
gegaan. Daar ben ik nu nog, en moet hier morgen een operatie
ondergaan. Na dien tijd zal ik te bed moeten liggen. Ondanks groote
lichaamszwakte poog ik u heden te schrijven, om u te doen weten, wat
mijn hart vervult.</p>

<p>Ik heb telkens gedacht aan Job, tot wien ook bode na bode, ongeluk
meldend, kwam. Ik heb gedacht aan 't groote doel van 't lijden der
vromen, zooals dit in Job wordt voorgesteld. En ik ben zeer versterkt
geworden.</p>

<p>Ook het boek Job behandelt het probleem van 't lijden der vromen, en
beziet dit van een bepaalden kant. Het stelt als hoogste doeleinde van
het lijden der godzaligen: <span class="pagenum" title="142"></span><a id="p_142"></a><i>de verheerlijking Gods en de beschaming
des Satans</i>.</p>

<p>Gaan we den inhoud van 't boek Job maar even na.</p>

<p>Satan verschijnt in de vergadering der kinderen Gods. Verwonderen we
ons daarover niet. Hij komt ook in de samenkomsten van Gods volk, waar
de gemeente met den Heere vergadert.</p>

<p>De Heere Zelf prijst Jobs godsvrucht, Satan dingt daarop af. Ook
daarover behoeven we ons niet te verbazen. Satan is de verklager der
broederen, de kritische geest, de geest, die graag zaken doet, en
daarom den ander den voet licht. Zoo doet Satan tegenover Job. Hij
stelt Job voor als iemand, die slechts uit loonzucht God dient.
Natuurlijk. Satan kent niet de zaligheid van Azaf, die te midden der
zwaarste beproevingen zingt: &bdquo;Wien heb ik nevens U in den hemel?
Nevens U lust mij ook niets op de aarde!&rdquo; Er moet dus wat achter
zitten, wanneer Job zoo getrouw God dient, en dat is de zucht naar
loon.</p>

<p>Hiermede beleedigt Satan Job. Bovenal tast Satan echter Gods eere aan.
Satan bedoelt te zeggen: &bdquo;Gij, o God, zijt niet zoo vol van majesteit
en beminnelijkheid, dat Gij om Uzelven zoudt worden gediend. Kon ik,
Satan, maar één gulden meer geven dan Gij, o God, dan had ik Job en
allen aan mijn snoer. 't Blinkende goud, dat is de ware majesteit en
beminnelijkheid.&rdquo;</p>

<p>Nu volgt de ontwikkeling van 't ontzaglijkst drama.</p>

<p>Op één dag, van vee, van goed, van kinderen beroofd, zit Job op de
puinhoopen van zijn verwoest geluk. Valt hij van God af? Neen! Hij
spreekt de heerlijke woorden: &bdquo;De Heere heeft gegeven, de Heere heeft
genomen, <i>de Naam des Heeren zij geloofd</i>.&rdquo;</p>

<p>Satan heeft derhalve zijn doel niet bereikt. Nogmaals komt hij in de
vergadering der kinderen Gods. Nogmaals randt hij Jobs eere en
daarmede Gods eere aan. &bdquo;Job is <span class="pagenum" title="143"></span><a id="p_143"></a>in zijn lichaam nog ongedeerd
gebleven; anders zou hij Gods Naam wel hebben gevloekt&rdquo;, meent Satan.</p>

<p>Nu geeft de Heere Job een wijle over aan Satan. Hij mag met hem doen,
wat hij wil; alléén hij moet Jobs leven verschoonen.</p>

<p>Nu wordt Job met een vreeselijke melaatschheid geslagen. Hij heeft
nacht noch dag rust.</p>

<p>Jobs huisvrouw, in plaats van hem te troosten, port hem aan, om nu
maar een einde aan zijn leven te maken.</p>

<p>Voor Jobs vrouw heeft Job alléén beteekenis, zoolang hij groot en rijk
is. Zij gelijkt de vrouw van een Indisch ambtenaar, van wie 't
volgende wordt verhaald. Bij de landing te Priok, de havenplaats van
Batavia, valt haar man te water. &bdquo;O, mijn traktement, mijn
traktement!&rdquo; schreeuwt zij luid op den oever. Gelukkig werd de
drenkeling weer op 't droge gebracht en was haar traktement behouden.</p>

<p>Zoolang Job goed en rijk was, kleeft Jobs vrouw hem aan. Thans, nu hij
van de zonnige hoogten van 't geluk in de afgrondskolken der ellende
is neergestort, wil zij liever van hem af. Zij is een dienares van de
grootschheid des levens, de begeerlijkheid der oogen, de
begeerlijkheid des vleesches, een echt Satanskind. &bdquo;Zegen God, en
sterf!&rdquo; zegt, zij tot Job. &bdquo;Zouden wij het goede van God ontvangen, en
zouden wij het kwade niet ontvangen?&rdquo; zegt Job.</p>

<p>Wederom is Satan beschaamd.</p>

<p>Thans komt evenwel nog de zwaarste beproeving. Jobs drie vrienden,
Elifaz, Bildad en Zofar komen uit 't verre Oosten om hem in zijn
lijden te bezoeken. Ternauwernood hebben zij hem uit de verte gezien,
of zij verstommen van verschrikking; zeven dagen en zeven nachten
zitten zij neer om Jobs lijden te beweenen.</p>

<p>Niet één hunner staat echter op om hem de hand te gaan drukken. Het
staat immers wel bij hen vast, dat een <span class="pagenum" title="144"></span><a id="p_144"></a>verborgen kwaad Job moet
aankleven, en dat de Heere hem daarvoor nu komt ontmaskeren. Daarover
zullen zij eerst met hem spreken. En dat zal wel goed uitkomen. Job
vreest God, en zal wel in de schuld vallen. Maar dit moet dan ook
geschieden, zal er van vergeving en genezing voor hem sprake kunnen
zijn. En aangezien zij zijne vrienden zijn, zijn zij de aangewezen
personen om hem daarover ernstig te onderhouden.</p>

<p>Welk een beproeving voor Job!</p>

<p>Hij erkent zijne zonde en schuld. Hij belijdt, dat hij een onreine is.
Maar hij ontkent, dat eenig verborgen kwaad hem aankleeft, waardoor
hij zich dezer zware straffe heeft waandig gemaakt.</p>

<p>Diep in zijn eer aangerand, vervloekt Job nu den dag zijner geboorte.</p>

<p>De volgende hoofdstukken bevatten dan de twistgesprekken tusschen Job
en zijn vrienden, waarin hij zijn zakelijke gerechtigheid handhaaft.</p>

<p>In het 32e hoofdstuk treedt een ander spreker op. Elíhu, die een nieuw
licht werpt op de rampen der vromen. Hij ontwikkelt de waarheid, dat
de Heere zijn volk beproeft om hen te <i>louteren</i>.</p>

<p>Maar de eigenlijke oplossing van 't groote probleem van de rampen der
godvruchtigen geeft de Heere Zèlf. In de hoofdstukken 38 en 41 treedt
Hij Zelf op.<a id="FNa_A" href="#FN_A" class="fnanchor">*)</a> Hij verschijnt in een onweder, in al de verhevenheid
Zijner majesteit. Hij treedt met Job in gesprek over de wonderen der
schepping. En nu zinkt Job neer voor des Heeren Majesteit en
Beminnelijkheid. Nu spreekt Job de gedenkwaardige <span class="pagenum" title="145"></span><a id="p_145"></a>woorden: &bdquo;Met het
gehoor des oors heb ik U gehoord; maar nu ziet U mijn oog; daarom
verfoei ik mij, en heb berouw in stof en asch.&rdquo; Job begrijpt Gods
wegen niet, maar ziet Gods heerlijkheid, en zinkt in aanbidding voor
Zijn Majesteit neder.</p>

<p>Nu is God verheerlijkt.</p>

<p>Nu is de Satan geheel vernederd.</p>

<p>Ziehier één der gewichtigste doeleinden van de rampen der godzaligen:
Tegenover heel de wereld moet blijken, dat de vromen vasthouden aan
hun God, door welke diepe wegen die God hen ook leidt!</p>

<p>Dit is ook voor mij thans de oplossing van den raadselachtigen weg,
dien de Heere met mij houdt.</p>

<p>Inderdaad, 't is een weg vol van vragen. Waarom dit? Waarom dat?
Volgens de Schrift is 't leven van wie God vreest, als een boom,
geplant aan waterbeken; maar de weg der goddeloozen als 't kaf, dat de
wind henendrijft. In de werkelijkheid zien we 't vaak zoo gansch
anders. David vlucht; Saul behoudt 't veld. Elia zwerft in de
woestijn; Achab zit op den troon. Johannes sterft in den kerker;
Herodes zwelgt in weelde. De één gaat arbeiden in 't Koninkrijk Gods,
en onspoed is slechts zijn deel. De ander onderneemt slechts een
tijdelijke zaak, en de zon van voorspoed beschijnt zijn weg. Hoevele
vragen liggen in al deze verschillende feiten!</p>

<p>Ook ik gevoel dit diep in mijn geval. Maar met het licht, dat het boek
van Job in mijne ziel doet vallen, is zij Gode niet alleen stil; neen,
zij jubelt hoog in God over de genade en de eere, geroepen te worden
tot de verheerlijking Gods in den weg des lijdens! Geroepen te worden
tot beschaming van Satan; door het midden van de zware beproevingen
des levens te jubelen in de zaligheid, die daar ligt in 't woord:
&bdquo;Wien heb ik nevens U in den hemel? Nevens U lust mij ook niets op de
aarde!&rdquo;</p>

<p><span class="pagenum" title="146"></span><a id="p_146"></a></p>

<p>En nu ten slotte, ik dank den Heere, dat Hij mij de krachten gaf, dit
nog eens uit te spreken. Hij blijve mij de genade verleenen, Zijnen
grooten Naam te prijzen, hoe alles verder ook ga! Hij geve mij, dat
mijn wil lieflijk verslonden blijve in Zijn wil! Hij geve mij
eindelijk, zij 't ook na veel lijden, om den wille van Christus'
lijden en gehoorzaamheid, een ruimen ingang in de zaligheid en
heerlijkheid. Welk een vergoeding zal dit zijn! In de eeuwigheid is
alles vervulling zonder eenig gemis. Daar wordt de hoogste bestemming
bereikt, en eerst recht gevoeld, wat leven is, en wat 't is,
beelddrager Gods te zijn!</p>

<p>Mocht dit mijn laatste brief aan u zijn, geliefde gemeente, dan tot
weerziens aan die zalige plaats!</p>

<div class="auteur">Uw u liefhebbende oud-leeraar,</div>
<div class="naam">R. J. W. RUDOLPH.</div>

<p class="noi">P.S. Den dichter uit Sassenheim mijn diepgevoelden dank.</p>

<hr class="fnsep" />

<div class="footnote">
<p><a id="FN_A" href="#FNa_A" class="label">*)</a>
Eigenlijk geeft de Heere geen enkele verklaring van Zijn
doen met Job. Zijn wegen zijn hooger dan onze wegen, Zijn gedachten
dan onze gedachten. Hij geeft aan nietig stof geen rekenschap van
Zijne daden. God alléén is groot, en wij begrijpen Hem niet, maar
daarom aanbidden wij Hem.</p>
</div>

<hr class="brief" />

<div class="datum">Amersfoort, 7 April 1914.</div>
<div class="groet"><i>Geliefde gemeente!</i></div>

<p>Ook thans poog ik een schrijven aan u saam te stellen.</p>

<p>Het roemend, zoowel als 't klagend hart heeft zoo gaarne een
luisterend oor. Dit biedt ge mij steeds. Nooit behoef ik in mijn
&bdquo;Gethsémané&rdquo; te zeggen: &bdquo;Kunt gij dan niet één uur met mij waken?&rdquo; Uwe
belangstelling is beschamend! Daarom span ik mij gaarne wat in om u,
geliefde gemeente, te melden waarnaar gij verlangend uitziet.</p>

<p>31 Maart ben ik dan aan de keel geopereerd geworden.</p>

<p>De bedoeling dezer operatie was om een buis aan te leggen in de keel,
den loop der adem daardoor vrij te maken tegenover de verdikking van
de tong en tegenover de slijmvorming in den mond, en mij op deze wijze
nachtrust te bezorgen. Het is dus wat de geneesheeren noemen, een
palliatieve, een verlichtende operatie.</p>

<p><span class="pagenum" title="147"></span><a id="p_147"></a></p>

<p>Met 't uitzicht daarop liet ik mij met vroolijken moed naar de
operatiekamer voeren. In dezen ben ik mijzelven een raadsel. Evenals
alle menschen ben ik steeds met operatievrees bezet geweest. De Heere
heeft die vrees echter geheel weggenomen.</p>

<p>In de dagen vóór de operatie sterkte ik mij maar weer in den 91en
psalm: &bdquo;Die in de schuilplaats des Allerhoogsten is gezeten, die zal
vernachten in de schaduwe des Almachtigen.&rdquo;</p>

<p>Gelukkig, er is voor Gods volk een schuilplaats in allen nood. Zie 't
in Noachs historie! In Davids leven! In 't leven van heel de kerk!</p>

<p>En wat is die schuilplaats veilig! <i>Ze is de schuilplaats des
Allerhoogsten!</i> Gods gemeente is met Christus in den hemel gezet. In
beginsel is zij met Paulus opgetrokken in den derden hemel.</p>

<p>O wat voelde ik mij daar volkomen veilig! Ik was volkomen verzekerd,
dat geen kwaad mij kon overkomen.</p>

<p>En hoe was ik daar gekomen, in die schuilplaats!</p>

<p>O wonder, o wonder, o wonder van genade! De Heere heeft naar mij
willen omzien, en mij in Jezus aangezien. Ach wie ben ik altijd
geweest! De Heere is de eerste geweest om mij te trekken, om mij met
't geloof te begaven, om mij te rechtvaardigen, om mij te heiligen, om
mij te verlossen <i>en mij een schuilplaats te geven</i>. De overdenking
daarvan vervulde mijn hart met aanbidding van Gods heerlijke, vrije
genade.</p>

<p>&bdquo;Die in de schuilplaats des Allerhoogsten is gezeten, die zal
vernachten in de schaduwe des Almachtigen.&rdquo; Den nacht zijner
beproeving zal hij doorbrengen in de onmiddellijke tegenwoordigheid
van den Almachtige, Die kan en wil helpen.</p>

<p>Dit heb ik bij deze operatie weer ondervonden.</p>

<p>'s Middags te drie uur werd ik naar de operatiekamer <span class="pagenum" title="148"></span><a id="p_148"></a>gebracht, waar
vier doctoren en drie pleegzusters mij wachtten. Ik werd gelukkig niet
weggemaakt. Dit geschiedt bij deze operatie, geloof ik, nooit. Het is
ook niet noodig. Het gevoel, dat men aan uw keel kerft, nu en dan wat
weeë pijn, dit moge u wat aangrijpen; maar dat is ook alles.
Ongelukkig was de buis wat groot, en 't gat te klein gemaakt. Daardoor
moest men opnieuw aan 't snijden en knippen. Ik maakte mij echter
allerminst onrustig. Ik nam gedurende de heele operatie de toevlucht
tot Jezus' lijden, en stelde mij voor oogen, wat Hij heeft geleden om
onze zonden. O onvergetelijke ure! Hij sterkte mij krachtig. Vroolijk
had ik mij neergelegd. Vroolijk mocht ik oprijzen, nadat de operatie,
die ruim een half uur duurde, was afgeloopen.</p>

<p>Het doel, dat er mee beoogd werd, is volkomen bereikt.</p>

<p>De verlichting is groot.</p>

<p>O, heerlijke nachten van verkwikkenden slaap, die ik nu mag genieten!</p>

<p><span xml:lang="la">Soli Deo Gloria!</span> Gode alleen zij de eere!</p>

<p>Meer schrijf ik thans niet.</p>

<p>Ik moet vanmiddag weer verbonden worden. Ook dit is zeer pijnlijk, en
ik moet daarvoor mijn krachten sparen.</p>

<p>Hartelijk gegroet, geliefde gemeente! Weest allen den Heere bevolen
door</p>

<div class="auteur">uw u liefhebbenden oud-leeraar<ins class="corr" id="corr39" title="Niet in Bron.">,</ins></div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 15 April 1914.</div>
<div class="groet"><i>Geliefde gemeente!</i></div>

<p>Het is met eenige moeite, dat ik thans de pen gebruik. De dagen van 31
Maart, den dag mijner operatie, tot heden, waren eenerzijds dagen van
groote verkwikking; maar ook aan den anderen kant dagen van veel
lijden. <span class="pagenum" title="149"></span><a id="p_149"></a>Ik ben thans een dubbele invalide. Ik werd om den anderen dag
verbonden; dit veroorzaakte mij telkens veel pijn. Daarbij komt de
dagelijksche kwelling mijner kwaal. Dit alles heeft mij zeer verzwakt.</p>

<p>Gelukkig vielen in dezen moeilijken tijd de plechtige stille week en
de heerlijke Paaschdagen.</p>

<p>In de stille week volgde ik in mijne gedachten 't lijden van den
Heiland.</p>

<p>Vooral op den Goeden Vrijdag was ik daarmede bezig. Ik stelde mij voor
oogen, hoe het Lam Gods, dat de zonde der wereld wegneemt, door de
moordenaren op de slachtbank werd geworpen, hoe zij de knie op zijn
borst zetten, om Hem aan 't vloekhout vast te binden. Ik hoorde in den
geest de hamerslagen. Ik zag als voor oogen, dat 't kruis werd
opgericht. Mijn ziel trilde van diepe ontroering, toen ik daarna dacht
aan 't eerste kruiswoord: &bdquo;Vader, vergeef het hun, want zij weten niet
wat zij doen&rdquo;. Ik dacht aan Zijn verder lijden. Aan Zijn zielelijden,
door de uitbarstingen van haat tegenover zooveel liefde, door het
dragen van den last onzer zonden en den toorn van God, door de
verlating Gods. Eindelijk is 't lijden volleden. De Heere spreekt Zijn
laatste woorden: &bdquo;Het is volbracht!&rdquo; Het hoofd buigende geeft Hij den
geest. En bij vernieuwing zinkt mijne ziel met al haar zonde en schuld
op dit heerlijke volbrachte werk van Christus. In mijn binnenste
jubelt 't, wat Paulus schreef:</p>

<p>&bdquo;Dien die geen zonde gekend heeft, heeft Hij zonde voor ons gemaakt,
<i>opdat wij zouden worden rechtvaardigheid Gods in Hem!</i>&rdquo;</p>

<p>Daarop volgden de heerlijke Paaschdagen met hun blijde klanken.</p>

<p>Hoe rijk is de beteekenis van 't Paaschfeest voor den lijder, die in
Christus een erfdeel heeft gekregen onder de geheiligden in 't licht.</p>

<p><span class="pagenum" title="150"></span><a id="p_150"></a></p>

<p>Rondom hem zingt alles van ontwakend natuurleven; zijn lijden is
daarmede in schril contrast. Treffende bevestiging van 't woord der
Schrift:</p>

<p>&bdquo;Alle vleesch is als gras en alle heerlijkheid des menschen is als een
bloem van het gras. Het gras verdort. De bloem valt af.&rdquo;</p>

<p>Telkens en telkens wordt dit weer gezien. Een wandelaar komt in een
heerlijk lustoord. Liefelijke bosschaadjes wisselen af met blinkende
watervallen; slingerpaden voeren langs sierlijke perken. In 't midden
van dit schoon geheel staat een kasteel, dat een tooverpaleis schijnt.
Vol bewondering laat de wandelaar zijn oog over dit alles gaan. Daar
wordt de deur van 't kasteel geopend. Een dame, zwaar in den rouw,
treedt naar buiten, en wandelt met gebogen hoofd op 't terras op en
neer. Zij heeft een zwaar verlies geleden, en al haar <ins class="corr" id="corr40" title="Bron: heelrijkheid">heerlijkheid</ins>
heeft haar waarde voor haar verloren.</p>

<p>Zóó zit ieder in dit tranendal éénmaal op de puinhoopen van zijn
verwoest geluk. Ieder menschenleven wordt eenmaal weggenomen door den
dood. Ach, hoe treurig is 't dan met hem, die zijn deel alleen in dit
leven heeft gezocht. Alles is voor hem voorbij. Het gericht wacht.</p>

<p>Hoe geheel anders is 't echter met dengene, die Jezus kent! Al sterft
heel de wereld voor hem weg, hij houdt Jezus over; Jezus, Die dood is
geweest, maar Die eeuwig leeft; Jezus, de geestelijke mensch, de Heere
der heerlijkheid, die den Zijnen de welgegronde hope der zaligheid en
heerlijkheid schenkt in de onzienlijke wereld.</p>

<p>Er is tweeërlei wereld; een zienlijke en een onzienlijke. De zienlijke
wereld gaat voorbij; de onzienlijke blijft. Ook de zienlijke wereld
heeft hare beteekenis. Al 't vergankelijke is gelijkenis; en al de
heerlijkheid der zienlijke wereld wijst naar die der onzienlijke
wereld heen, waar de palmen wuiven en de kristallijnen wateren
stroomen.</p>

<p><span class="pagenum" title="151"></span><a id="p_151"></a></p>

<p>Mogen wij ons verzekerd houden van de wezenlijkheid dezer onzienlijke
wereld?</p>

<p>Daarop geeft de Paaschdag het antwoord. Jezus heeft <i>het leven en de
onverderfelijkheid aan het licht gebracht</i>.</p>

<p>Wij hebben geen dooden, maar een levenden Zaligmaker, die den Zijnen
dit zalige, heerlijke, eeuwige leven schenkt.</p>

<p>Zietdaar, geliefden, mijne Paaschoverdenking.</p>

<p>Zij bracht mij rijke vertroosting.</p>

<p>Zij deed mij stille zijn in mijn beproeving.</p>

<p>Zij deed mij innerlijk juichen bij de gedachte van sterven.</p>

<p>O, hoe goed is de Heere voor mij!</p>

<p>Hier eindig ik. Weest allen dien God en Zaligmaker bevolen door</p>

<div class="auteur">uw u liefhebbenden oud-leeraar<ins class="corr" id="corr41" title="Niet in Bron.">,</ins></div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 22 April 1914.</div>
<div class="groet"><i>Geliefde gemeente!</i></div>

<p>Het is nu bijna drie weken geleden, dat ik geopereerd werd, en nog
steeds blijft mijn toestand stationair. Wat zal de toekomst brengen?
Zal de verdikking der tong toenemen, of zal haar dikte terugloopen?
Zal ik nu spoedig worden weggenomen, of zal de Heere nog jaren tot
mijne levensdagen toevoegen? Ik weet het niet, en onderwerp mij geheel
en al aan des Heeren souverein, alléén-wijs, heilig, en&mdash;goed bestel.</p>

<p>Gelukkig leven!.... Gelukkig leven, dat leven der onderwerping aan des
Heeren souvereinen wil.</p>

<p>De volstrekte souvereiniteit Gods, zij is de grootste aller
<span class="pagenum" title="152"></span><a id="p_152"></a>gedachten. Door Zijn volstrekte souvereiniteit is God alleen
waarachtig God.</p>

<p>Diep is deze gedachte aan de gemeente ingeprent door Israëls
profeten.<ins class="corr" id="corr42" title="Bron: ,&nbsp;,"> &bdquo;</ins>Mijn raad zal bestaan, Ik zal al Mijn welbehagen doen,&rdquo; is
't woord, dat de Heere door de profeten predikt. Toen Job de gedachte
dezer volstrekte souvereiniteit Gods vatte, riep hij met vreugde uit:
&bdquo;Met het gehoor des oors heb ik U gehoord; <i>maar nu ziet U mijn oog!</i>&rdquo;
Paulus heeft deze gedachte steeds in zijn brieven ontwikkeld. &bdquo;Hij is
de pottebakker, en wij zijn het leem,&rdquo; is de grondgedachte van zijn
geheiligd denken. En 't is de groote genade en eere der Gereformeerde
Theologie, dat zij deze grootste aller gedachten steeds op den
voorgrond heeft gesteld.</p>

<p>Wij hebben dan ook nooit iets anders te doen, dan ons ter beschikking
van Gods souverein welbehagen te stellen. Roept Hij ons tot een hooge
plaats, dan hebben wij te volgen, al is 't, dat er doornen zijn in den
krans, dien Hij om de slapen vlecht. Roept Hij ons midden uit onzen
arbeid, en werpt Hij ons op 't bed der smarten neer, ook daar hebben
wij ons ter beschikking van Zijn volstrekte souvereiniteit te stellen.</p>

<p>O gelukkig leven, wanneer wij dit mogen doen. Dan zijn wij ook geheel
en al voor des Heeren rekening. Hij zorgt voor Zijne Daniels. Hij
beschaamt nooit, wie Hem verwachten; maar verrast hen zoo, dat zij in
't midden der zwaarste beproevingen met David mogen zingen:</p>

<div class="poem">
<div class="stanza">
  <span class="i0">&bdquo;De Heere is mijn Herder,<br /></span>
  <span class="i0">Mij zal niets ontbreken.<br /></span>
  <span class="i0">Hij doet mij nederliggen<br /></span>
  <span class="i0">In grazige weiden;<br /></span>
  <span class="i0">Hij voert mij zachtkens<br /></span>
  <span class="i0">Aan zeer stille wateren.<br /></span>
  <span class="pagenum" title="153"></span><a id="p_153"></a>
  <span class="i0">Hij verkwikt mijne ziele;<br /></span>
  <span class="i0">Hij leidt mij<br /></span>
  <span class="i0">In 't spoor der gerechtigheid<br /></span>
  <span class="i0">Om Zijns Naams wil.<br /></span>
  <span class="i0">Al ging ik ook<br /></span>
  <span class="i0">In een dal der schaduwe des doods,<br /></span>
  <span class="i0">Ik zoude geen kwaad vreezen;<br /></span>
  <span class="i0">Want Gij zijt met mij;<br /></span>
  <span class="i0">Uw stok en Uw staf,<br /></span>
  <span class="i0">Die vertroosten mij.<br /></span>
  <span class="i0">Gij richt de tafel toe<br /></span>
  <span class="i0">Voor mijn aangezicht,<br /></span>
  <span class="i0">Gij maakt mijn hoofd vet met olie,<br /></span>
  <span class="i0">Tegenover mijn tegenpartijders;<br /></span>
  <span class="i0">Mijn beker is overvloeiende!<br /></span>
  <span class="i0">Immers zullen mij<br /></span>
  <span class="i0">Het goede en de weldadigheid volgen<br /></span>
  <span class="i0">Alle dagen mijns levens;<br /></span>
  <span class="i0">En ik zal in het Huis des Heeren blijven<br /></span>
  <span class="i0">Tot in lengte van dagen.&rdquo;<br /></span>
</div>
</div>

<p>O, wonder van vertroosting!</p>

<p>Is 't leven van buiten een woestijn, van binnen is 't een paradijs.</p>

<p>Gaat het hoofd toch een wijle onder kommer en zorg gebogen, dan
fluistert de Heere ons in, wat in onderstaand vers zoo liefelijk staat
uitgedrukt.</p>

<div class="poem">
<div class="stanza">
  <span class="i0">Kind, dat ik liefheb, leun óp Mij, leun sterk!<br /></span>
  <span class="i0">Laat meer het wicht der zorgen, die u kwellen,<br /></span>
  <span class="i0">Mij voelen; 'k weet uw last, want kind Mijn werk,<br /></span>
  <span class="i0">Mijn maaksel zijn de smarten, die u kwellen;<br /></span>
  <span class="i0">Ik telde ze af, en heb met eigen hand,<br /></span>
  <span class="i0">Die naar ùw kracht en naar Mijn macht gewogen.<br /></span>
  <span class="i0">Toen Mijne hand ze u toezond uit den hooge,<br /></span>
  <span class="pagenum" title="154"></span><a id="p_154"></a>
  <span class="i0">Sprak Ik: Ik zal als Helper bij hem zijn;<br /></span>
  <span class="i0">Naar mate hij Mij deel geeft in zijn pijn<br /></span>
  <span class="i0">Zal ik, niet hij, het wicht zijns kruises dragen.<br /></span>
  <span class="i0">Zóó wil ik u, Mijn kind, als gij gelooft,<br /></span>
  <span class="i0">Omsluiten met Mijn arm. O leg uw hoofd<br /></span>
  <span class="i0">Aan Mijne borst, gij moogt stoutmoedig vragen.<br /></span>
  <span class="i0">Of zou Mijn arm, die de eeuwen schiep en schraagt,<br /></span>
  <span class="i0">Te kort zijn, waar Mijn uitverkoorne klaagt?<br /></span>
  <span class="i0">Leun sterker steeds! Hoe meer gij aan Mijn schoot<br /></span>
  <span class="i0">De smart vertrouwt van uwer zorgen nood,<br /></span>
  <span class="i0">Hoe meer uw hart zelf binnen u zal roemen:<br /></span>
  <span class="i0">&bdquo;Te leunen op mijn God, is Hem mijn Helper noemen&rdquo;.<br /></span>
</div>
</div>

<p>Geliefden, laat die God ook uw toevlucht en sterkte zijn. Nooit kan
eenig kwaad u dan werkelijk kwaad doen.</p>

<p>Weest allen dien God en Zaligmaker bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

<hr class="brief" />

<div class="datum">Amersfoort, 29 April 1914.</div>
<div class="groet"><i>Geliefde gemeente!</i></div>

<p>Helaas moet ik beginnen te schrijven, dat ik elken dag achteruit ga.
Eergister had ik een hoestbui, waarvan ik dacht, dat ik er in blijven
zou. Elke week, elke brief kan de laatste zijn. Daarom wil ik u thans
schrijven over 't liefelijkste aller onderwerpen: over 't
plaatsbekleedend lijden en sterven en over de voorbede van Jezus.</p>

<p>Reeds de naam Jezus is enkel zoetigheid. Sinds Zijn veschijning klinkt
aan 't einde van elke eeuw Zijn Naam als een vraag en een antwoord.
Meer nog, Zijn Naam is een vraag en een antwoord voor elk arm
zondaarshart. Waar zou ik heengaan zonder Hem, wanneer de eeuwigheid
<span class="pagenum" title="155"></span><a id="p_155"></a>mij in de stervende oogen ziet? Waarheen zou ik vluchten zonder Hem,
wanneer de angsten van het geweten mij achtervolgen?</p>

<p>Reeds vóór Zijn vleeschwording is Zijn plaatsbekleedend lijden
aangekondigd in de offeranden der Wet. Steeds moest de Israëliet met
een offer voor 't altaar verschijnen. Dit offer werd door den priester
gekeurd. De offeraar lei zijn hand op 't offerdier als symbool van de
overdracht zijner zonden. Dan werd 't geslacht en verbrand. De
opstijgende rook kondigde 't herstel der gemeenschap met God aan.</p>

<p>Nu wist de recht-geloovige Israëliet wel, dat 't bloed van stieren en
bokken niet zoude reinigen. Maar Jesaja 53 sprak van een ander offer.
Daarop zag de geloovige. Hij werd gerechtvaardigd in den Christus, die
komen <i>zou</i>, gelijk wij gerechtvaardigd worden in den Christus, die
gekomen <i>is</i>.</p>

<p>In zijn plaatsbekleedend lijden heeft Jezus alles volbracht wat van
Hem is voorzegd. Na Zijn opstanding zit Hij als onze Voorbidder bij
den Vader.</p>

<p>En hier houd ik even stil!</p>

<p>Hoe is er een betrekking gekomen tusschen Hem en mij?</p>

<p>Was ik een Obadja, een Jozef?</p>

<p>Helaas neen.</p>

<p>De dwaasheid was in het hart van den knaap gebonden.</p>

<p>Indien de Heere naar mij niet had omgezien, ik had naar Hem niet
omgezien. Ik zocht naar God, maar naar een God van eigen maaksel.</p>

<p>Met liefelijke trekkingen heeft de Heere mij getrokken, maar ik sloeg
de verzenen tegen de prikkelen.</p>

<p>Het was een kruisweg op mijn leven.</p>

<p>Mijn vrienden kozen m.i. in de studie den verkeerden weg.</p>

<p>Ik koos den anderen.</p>

<p><span class="pagenum" title="156"></span><a id="p_156"></a></p>

<p>De Heere kwam voor mij staan: &bdquo;Wilt ook gij niet heengaan?&rdquo;</p>

<p>Ik antwoordde: &bdquo;Neen, Heere, bij U zijn de woorden des eeuwigen
levens.&rdquo; Dit was de eerste besliste keuze.</p>

<p>Ik zat als jong predikant in de kerk. Vooraan. Als een Farizeër. Met
een gulden in mijn zak voor de diaconie. Wat zou de diaken respect
voor dien dominé hebben!</p>

<p>De dominé preekte over Zacharia 3. Hij schetste den Farizeër.</p>

<p>Ik wilde wel onder de bank wegkruipen.</p>

<p>Hij teekende den tollenaar.</p>

<p>Ik herleefde. De tollenaar had immers berouw van zijne zonde.</p>

<p>Daarna sprak Hij van den Voorspraak.</p>

<p>&bdquo;De Heere schelde u, gij Satan! Is deze mij niet als een vuurbrand uit
het vuur gerukt?&rdquo;</p>

<p>Ja, zoo was 't.</p>

<p>Indien iets waar was, dan was ik door den Heere als een vuurbrand uit
het vuur gerukt!</p>

<p>Die tekst is mij altijd bijgebleven.</p>

<p>Ik lag in de zonde.</p>

<p>De Heere kwam als met uitgebreide armen tot mij, en zeide: &bdquo;Nu zal ik
voor u zorgen!&rdquo;</p>

<p>Hij heeft dit gedaan op de liefelijkste wijze.</p>

<p>O, wonderdoende Zaligmaker!</p>

<p>O, wonderzoete Jezus!</p>

<p>Gij zijt mijn Eén en mijn Alles.</p>

<p>Eens eeuwig bij U te zijn, is mijn zaligheid en heerlijkheid.</p>

<p>Kom, Heere Jezus. Ja, kom haastelijk!</p>

<p>En komt de ure aan des doods:</p>

<div class="poem">
<div class="stanza">
  <span class="i0">Jezus, Uw verzoenend sterven<br /></span>
  <span class="i0">Blijft het rustpunt van mijn hart,<br /></span>
  <span class="pagenum" title="157"></span><a id="p_157"></a>
  <span class="i0">Als wij alles, alles derven,<br /></span>
  <span class="i0">Blijft Uw liefd' ons bij in smart.<br /></span>
  <span class="i0">Och, wanneer mijn oog eens breekt,<br /></span>
  <span class="i0">'t Angstig doodzweet van mij leekt,<br /></span>
  <span class="i0">Dat Uw bloed, mijn hoop dan wekke,<br /></span>
  <span class="i0">En mijn schuld voor God bedekke.<br /></span>
</div>
</div>

<p>Dien heerlijken Naam bevolen door</p>

<div class="auteur">uw u liefhebbenden oud-leeraar,</div>
<div class="naam">R. J. W. RUDOLPH.</div>

</div>

<div class="TNbox">
<a id="correctie"></a>

<h1>Overzicht aangebrachte correcties</h1>
<p>De volgende correcties zijn aangebracht in de tekst:</p>
<table summary="correcties in tekst">
  <thead>
    <tr><th>Plaats</th><th>Bron</th><th>Correctie</th></tr>
  </thead>
  <tbody>
    <tr><td class="td2"><a href="#corr1">Blz. 5</a></td><td class="td4"><i>[Niet in Bron.]</i></td><td class="td4">.</td></tr>
    <tr><td class="td2"><a href="#corr2">Blz. 6</a></td><td class="td4"><i>[Niet in Bron.]</i></td><td class="td4">.</td></tr>
    <tr><td class="td2"><a href="#corr3">Blz. 7</a></td><td class="td4"><i>[Niet in Bron.]</i></td><td class="td4">.</td></tr>
    <tr><td class="td2"><a href="#corr4">Blz. 13</a></td><td class="td4">neeft</td><td class="td4">heeft</td></tr>
    <tr><td class="td2"><a href="#corr5">Blz. 17</a></td><td class="td4">dit dit</td><td class="td4">dit</td></tr>
    <tr><td class="td2"><a href="#corr6">Blz. 17</a></td><td class="td4">Kerkgacht</td><td class="td4">Kerkgracht</td></tr>
    <tr><td class="td2"><a href="#corr7">Blz. 18</a></td><td class="td4">de</td><td class="td4">die</td></tr>
    <tr><td class="td2"><a href="#corr8">Blz. 30</a></td><td class="td4">Diakonessenhuis</td><td class="td4">Diaconessenhuis</td></tr>
    <tr><td class="td2"><a href="#corr9">Blz. 30</a></td><td class="td4">Kamerer</td><td class="td4">Kammerer</td></tr>
    <tr><td class="td2"><a href="#corr10">Blz. 34</a></td><td class="td4">Freedrik</td><td class="td4">Frederik</td></tr>
    <tr><td class="td2"><a href="#corr11">Blz. 34</a></td><td class="td4">protestansch</td><td class="td4">protestantsch</td></tr>
    <tr><td class="td2"><a href="#corr12">Blz. 38</a></td><td class="td4">zonnstralen</td><td class="td4">zonnestralen</td></tr>
    <tr><td class="td2"><a href="#corr13">Blz. 39</a></td><td class="td4">' smorgens</td><td class="td4">'s morgens</td></tr>
    <tr><td class="td2"><a href="#corr14">Blz. 43</a></td><td class="td4">patienten</td><td class="td4">patiënten</td></tr>
    <tr><td class="td2"><a href="#corr15">Blz. 60</a></td><td class="td4">.&nbsp;.</td><td class="td4">.</td></tr>
    <tr><td class="td2"><a href="#corr16">Blz. 63</a></td><td class="td4">.</td><td class="td4">,</td></tr>
    <tr><td class="td2"><a href="#corr17">Blz. 68</a></td><td class="td4">zijn</td><td class="td4">Zijn</td></tr>
    <tr><td class="td2"><a href="#corr18">Blz. 79</a></td><td class="td4">Rethurford</td><td class="td4">Rutherford</td></tr>
    <tr><td class="td2"><a href="#corr19">Blz. 79</a></td><td class="td4">Rethurford</td><td class="td4">Rutherford</td></tr>
    <tr><td class="td2"><a href="#corr20">Blz. 80</a></td><td class="td4">langs</td><td class="td4">langer</td></tr>
    <tr><td class="td2"><a href="#corr21">Blz. 82</a></td><td class="td4">hemelscht</td><td class="td4">hemelsch</td></tr>
    <tr><td class="td2"><a href="#corr22">Blz. 82</a></td><td class="td4">Heidlberg</td><td class="td4">Heidelberg</td></tr>
    <tr><td class="td2"><a href="#corr23">Blz. 82</a></td><td class="td4">de</td><td class="td4">we</td></tr>
    <tr><td class="td2"><a href="#corr24">Blz. 83</a></td><td class="td4">duiternis</td><td class="td4">duisternis</td></tr>
    <tr><td class="td2"><a href="#corr25">Blz. 87</a></td><td class="td4">pennnen</td><td class="td4">pennen</td></tr>
    <tr><td class="td2"><a href="#corr26">Blz. 90</a></td><td class="td4">bestember</td><td class="td4">bestemder</td></tr>
    <tr><td class="td2"><a href="#corr27">Blz. 91</a></td><td class="td4">&bdquo;dat</td><td class="td4">dat</td></tr>
    <tr><td class="td2"><a href="#corr28">Blz. 93</a></td><td class="td4">mêe</td><td class="td4">meê</td></tr>
    <tr><td class="td2"><a href="#corr29">Blz. 95</a></td><td class="td4"><i>[Niet in Bron.]</i></td><td class="td4">,</td></tr>
    <tr><td class="td2"><a href="#corr30">Blz. 105</a></td><td class="td4">echtgenoten</td><td class="td4">echtgenooten</td></tr>
    <tr><td class="td2"><a href="#corr31">Blz. 110</a></td><td class="td4">darover</td><td class="td4">daarover</td></tr>
    <tr><td class="td2"><a href="#corr32">Blz. 115</a></td><td class="td4">altijdurend</td><td class="td4">altijddurend</td></tr>
    <tr><td class="td2"><a href="#corr33">Blz. 119</a></td><td class="td4">ver-verdrukt</td><td class="td4">verdrukt</td></tr>
    <tr><td class="td2"><a href="#corr34">Blz. 125</a></td><td class="td4">zal</td><td class="td4"><i>zal</i></td></tr>
    <tr><td class="td2"><a href="#corr35">Blz. 131</a></td><td class="td4">gewaten</td><td class="td4">geweten</td></tr>
    <tr><td class="td2"><a href="#corr36">Blz. 136</a></td><td class="td4">wedadigheid</td><td class="td4">weldadigheid</td></tr>
    <tr><td class="td2"><a href="#corr37">Blz. 141</a></td><td class="td4"><i>[Niet in Bron.]</i></td><td class="td4">,</td></tr>
    <tr><td class="td2"><a href="#corr38">Blz. 141</a></td><td class="td4">radiumbestraling</td><td class="td4">radium-bestraling</td></tr>
    <tr><td class="td2"><a href="#corr39">Blz. 148</a></td><td class="td4"><i>[Niet in Bron.]</i></td><td class="td4">,</td></tr>
    <tr><td class="td2"><a href="#corr40">Blz. 150</a></td><td class="td4">heelrijkheid</td><td class="td4">heerlijkheid</td></tr>
    <tr><td class="td2"><a href="#corr41">Blz. 151</a></td><td class="td4"><i>[Niet in Bron.]</i></td><td class="td4">,</td></tr>
    <tr><td class="td2"><a href="#corr42">Blz. 152</a></td><td class="td4">,&nbsp;,</td><td class="td4">&nbsp;&bdquo;</td></tr>
</tbody>
</table>
</div>

</body>
</html>
